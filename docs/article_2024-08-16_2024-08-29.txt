ID: 19170
Title: น้อยใจ! ‘เสรีพิศุทธ์’ ประกาศนำ ‘เสรีรวมไทย’ ถอนตัวร่วม ‘รัฐบาลเพื่อไทย’ ลั่นต้องรบกันท่าเดียว 
Slug: sereepisuth-thai-liberal-party-withdraw-from-government-participation
Published At: 2024-08-29 15:22:16
Locale: th
Excerpt: ‘เสรีพิศุทธ์’ ประกาศนำ ‘เสรีรวมไทย’ ถอนตัวร่วม ‘รัฐบาลเพื่อไทย’ พลิกเป็น ‘ฝ่ายค้าน’ รับน้อยใจ ‘ทักษิณ’ รับปากตอบแทนบุญคุณเป็นพันครั้ง แต่ลืมทุกที
Category: การเมือง, politics
Tags: 

Highlights:
- ‘เสรีพิศุทธ์’ ประกาศนำ ‘เสรีรวมไทย’ ถอนตัวร่วม ‘รัฐบาลเพื่อไทย’ พลิกเป็น ‘ฝ่ายค้าน’ 
- น้อยใจ ‘ทักษิณ’ บอกรับปากตอบแทนบุญคุณเป็นพันครั้ง แต่ลืมทุกที 
- แฉแชทไลน์นัดเคลียร์คดี ‘เศรษฐา’ ยันเดินทางไปพบที่ชั้น 14 รพ.ตำรวจ 2 ครั้ง
- พร้อมให้ข้อมูล ‘ป.ป.ช.’ เอาผิดกระบวนการอุ้ม ‘นายใหญ่’ แถมอุบไม้เด็ด เตรียมเปิดข้อมูลเป็นสเต็ป
- โวลั่นมาขนาดนี้ ‘รบกันท่าเดียว’ ไม่กลับลำ พร้อมฟันธง ‘รัฐบาลอิ๊งค์’ อายุสั้นกว่า ‘เศรษฐา’

Content:

หลังมีข่าวออกมาไม่กี่วันก่อน ในที่สุด **พล.ต.อ.เสรีพิศุทธ์ เตมียเวส** อดีต สส.บัญชีรายชื่อ และหัวหน้าพรรคเสรีรวมไทย ก็**แถลงจุดยืนพรรคเสรีรวมไทย ขอถอนตัวจากการร่วมรัฐบาลกับ ‘พรรคเพื่อไทย’**

พล.ต.อ.เสรีพิศุทธิ์ ระบุว่า พรรคเสรีรวมไทยทำหน้าที่พรรคร่วมรัฐบาลเรียบร้อยแล้ว แม้ยังต้องการทำงานให้ประเทศ แต่เมื่อไม่มีโอกาสก็ขอไปทำงานด้านอื่นก็ได้ ที่ผ่านมา **เศรษฐา ทวีสิน** ตั้ง **‘นักโทษ’** มาเป็นรัฐมนตรี แต่ปัจจุบัน **‘นักโทษ’** มาตั้งรัฐมนตรีเอง จะอยู่ร่วมกันต่อไปได้อย่างไร จึงได้ประชุมคณะกรรมการบริหารพรรค เมื่อวันที่ 27 ส.ค. และมีมติ 7 เสียงต่อ 4 เสียง ให้ถอนตัวจากการร่วมรัฐบาล

ได้แจ้ง แพทองธาร ชินวัตร นายกฯ และหัวหน้าพรรคเพื่อไทย ผ่าน สรวงศ์ เทียนทอง สส.สระแก้ว ในฐานะเลขาธิการพรรคเพื่อไทย ว่าขอถอนตัว และจะเป็นอิสระต้องทำหน้าที่ฝ่ายค้าน ตั้งแต่บัดนี้เป็นต้นไป เพื่อให้พรรคได้สร้างผลงานและปฏิบัติงานตามอุดมการณ์แนวนโยบายของพรรคอย่างเต็มที่และรักษาประโยชน์ประชาชนประเทศชาติ ทั้งนี้ การอยู่ร่วมรัฐบาลต่อ โดยมารยาทจะไม่สามารถวิจารณ์นโยบายของรัฐบาลได้ จะอึดอัด ทำอะไรต้องยอมให้เขาเหยียบตลอดเวลา

ส่วนเหตุผลที่ถอนตัว เป็นเพราะอาการน้อยใจหรือไม่นั้น พล.ต.อ.เสรีพิศุทธ์ ตอบว่า _“ผมโกหกใครไม่เป็น **ผมน้อยใจ** เห็นว่า**วันที่ไปประชุมพรรคเพื่อไทยเสนอชื่อคุณอุ๊งอิ๊งค์เป็นนายกฯ พูดแดกดันว่าพรรคเสรีรวมไทย รับใช้เพื่อไทยมาทั้งชีวิตแล้ว** เผื่อมีโอกาสร่วมงานกับรัฐบาลบ้าง เพราะมีปัญหา เช่น เรื่องตำรวจ ที่รองนายกฯ และรักษาการนายกรัฐมนตรี บอกจะขอดูแลงานตำรวจเอง แบบนี้จะมีปัญหา ทั้งที่ผมเคยเป็น ผบ.ตร. มาก่อน เพราะการดูแลตำรวจไม่ใช่แค่การแต่งตั้งผู้บัญชาการตำรวจให้เป็นคนของตนเองเท่านั้น แต่ตำรวจต้องมีการปฏิรูปการทำงาน การบริหารจัดการ **พรรคเพื่อไทยไม่เคยคิดทำงานให้ตำรวจเลย คิดแต่จะคุมการแต่งตั้ง ผบ.ตร. ทำให้ประชาชนขาดศรัทธาตำรวจ**”_

พล.ต.อ.เสรีพิศุทธ์ เล่าด้วยว่า **สมัยที่เป็นผู้บัญชาการตำรวจแห่งชาติ (ผบ.ตร.) มีความสนิทกับ ทักษิณ ชินวัตร อดีตนายกฯ และครอบครัว** มีนักการเมือง ทั้ง ทักษิณ, คุณหญิงพจมาน ดามาพงศ์ มาขอเรื่องการแต่งตั้งผู้กำกับการ ตนเองก็ให้ รวมถึง ชวน หลีกภัย, อภิสิทธิ์ เวชชาชีวะ, สุวัจน์ ลิปตพัลลภ, สุเทพ เทือกสุบรรณ มาขอตำแหน่ง ‘ผู้การ’ ก็ให้หมด แต่**ไม่เคยได้รับการตอบแทนจากคนเหล่านี้** ยกเว้น สุเทพ ที่ตอบแทนการแต่งตั้งตำรวจ

ช่วงที่ ทักษิณ อยู่ต่างประเทศ 17 ปี ผมเคยไปเยี่ยม 5 ครั้ง ช่วงหลังการเลือกตั้งปี 2562 ที่ผมได้เป็นประธาน กมธ.ป.ป.ช. สภาผู้แทนราษฎร ตอนนั้นพรรคเพื่อไทยมีอะไร ขอผมหมด เช่น มนพร เจริญศรี รมช.คมนาคม เมื่อครั้งเป็น สส.นครพนม พรรคเพื่อไทย ขอให้ช่วยเอา ศุภชัย โพธิ์สุ จากพรรคภูมิใจไทย ออกไปให้หน่อย เพราะเป็นคู่แข่งในเขตเลือกตั้ง ซึ่งผมช่วยโดยไม่ได้กลั่นแกล้ง เพราะ ศุภชัย ครอบครอบที่ดินทั้งที่ไม่มีสิทธิ 1,000 ไร่ จนถูกตัดสิทธิทางการเมือง 

พล.ต.อ.เสรีพิศุทธ์ ยังอ้างถึงกรณีที่ ประเสริฐ จันทรรวงทอง ขอให้ช่วยจัดการ วิรัช รัตนเศรษฐ จากพรรคพลังประชารัฐ ซึ่งกว้างขวางใน จ.นครราชสีมา ก็จัดการให้ ทำให้พรรคเพื่อไทย ได้ สส.อีกหลายคน แต่เป็นการตรวจสอบอย่างตรงไปตรงมา ไม่เคยทำผิดให้เป็นถูก ทำให้พรรคเพื่อไทย ได้ สส.เพิ่มขึ้น

ดังนั้น ผมช่วย สส.ของพรรคเพื่อไทย มาตลอด และรัฐมนตรีอีกหลายคน เมื่อเลือกตั้งเสร็จ ผมมีเสียงเดียว เอาไปเทียบกับพรรคหนึ่งเสียงได้อย่างไร เพราะรู้จักมา 51 ปี เมื่อเขาไม่รู้จักกันแบบนี้ จะให้ผมรู้จักหรือ ถอนตัวดีกว่า

เมื่อถามว่า ทักษิณ รับปากจะให้ตำแหน่งหรือไม่? พล.ต.อ.เสรีพิศุทธ์ กล่าวว่า _“**พูดกับผมไม่รู้กี่ครั้งต่อกี่ครั้ง ว่าเป็นหนี้บุญคุณผม** ขอให้ไปคิดดู คนที่เป็นนักเรียนนายร้อยตำรวจ จะมีรุ่นพี่ที่ดูแล, **ทักษิณ ตั้งเป็นผู้การ ผู้บัญชาการทั้งหมด แต่ไม่ตั้งผมเลย** **พูดตลอดเวลาเป็นหนี้ผมเป็นพันครั้งต้องชดใช้ แต่พูดแล้วก็เฉย** **แม้กระทั่งตอนผมไปเยี่ยมทีทโรงพยาบาลตำรวจ ก็พูดว่าต้องตอบแทน แต่ก็เฉย** **ไม่เป็นไร เพราะการจัดตั้งรัฐบาลเป็นเรื่องของ แพทองธาร จะเอา สส. หรือไม่เอา สส. ก็ได้ เป็นอำนาจนายกฯ แต่ลืมผมทุกที** ไม่รู้ว่าคิดอย่างไร อาจคิดว่าพรรคเสียงเดียว ไปเปรียบเทียบกับพรรคอื่น ๆ ได้อย่างไร เพราะเข้ามาหวังประโยชน์ แต่ผมต้องการเข้ามาทำงาน หลังจากเกิดปัญหาขัดแย้งระหว่างผมกับ ทักษิณ, ทักษิณ ก็ไม่โทรมาหา พรรคเพื่อไทยก็ไม่ได้ว่าอะไร”_

ขอยืนยันว่า ผมเคยไปเยี่ยม ทักษิณ 2 ครั้ง ที่ชั้น 14 โรงพยาบาลตำรวจ คือ ช่วงเดือน พ.ย. 2566 และเดือน ก.พ. 2567 และมีหลักฐานยืนยันเป็นข้อความสนทนาในแชทไลน์ การพูดคุยระหว่างตัวแทนของ ทักษิณ กับผม เพื่อนัดวันเวลาที่จะให้ผมเข้าไปพบ ทักษิณ ที่โรงพยาบาลตำรวจ ครั้งแรกนัดพบกันเดือน พ.ย. 2566 ครั้งที่สอง ตัวแทนของ ทักษิณ ได้ส่งแบบฟอร์มการขอให้ถอนคำฟ้องที่ผมฟ้อง เศรษฐา ทวีสิน ต่อ ป.ป.ช.มาให้ผมลงนาม พร้อมกับนัดเวลาอีกครั้งในวันที่ 4 ก.พ. 2567 เวลา 10.00 น. ยืนยันว่ามีหลักฐานการไปพบ ทักษิณ จริง ๆ ส่วนตัวแทน ทักษิณ ที่เจรจาทางแชทเป็นใคร? ยังไม่ขอเปิดเผย รวมถึงอาการของ ทักษิณ ระหว่างที่ไปเยี่ยมที่ชั้น 14 มีอาการเป็นอย่างไร? ยังไม่ขอพูด ขอชี้แจงเป็นสเต็ป ๆ ยังไม่อยากปล่อยข้อมูลทั้งหมดว่าคุยอะไรกันบ้าง ขณะนี้ผมหันหลังให้ ทักษิณ ถือว่าหมดเวลาแล้ว

ส่วนที่บอกว่า ตนเองจะไปจับมือกับพรรคพลังประชารัฐ เป็นฝ่ายค้าน นั้นเป็นไปไม่ได้ เพราะไม่เอาคณะปฏิวัติ ส่วนจะรอสายตรงจาก ทักษิณ ติดต่อมาหรือไม่นั้น _“ไม่มี”_

เขาทำลายพรรคพลังประชารัฐ พรรคประชาธิปัตย์ อย่างเก่งก็ทำให้เสรีรวมไทยสูญพันธุ์ แต่เราก็มีแค่หนึ่งเสียง การออกมาแถลงข่าววันนี้ ไม่ได้ต้องการสร้างมูลค่าให้ตัวเอง ที่ผ่านมา สมัยตั้งรัฐบาล พล.อ.ประยุทธ์ จันทร์โอชา มีการเสนอเงิน 300 ล้านบาท และให้ตำแหน่งรองนายกฯ ฝ่ายความมั่นคง แต่ผมไม่เอา 

เมื่อถามว่า ถ้าตอนนี้มีการต่อรองให้เก้าอี้รองนายกฯ ฝ่ายความมั่นคง จะเอาหรือไม่ พล.ต.อ.เสรีพิศุทธ์ กล่าวว่า _“**ไปก็โง่สิ เดินมาขนาดนี้ มันก็รบกันท่าเดียว แน่นอนว่าขอตัดสัมพันธ์ ทักษิณ คบมา 51 ปีแล้ว ทำได้แค่นี้ จะคบต่อไปทำไม** หลังจากนี้ให้รอดู ป.ป.ช.จะเชิญผมไปให้ข้อมูลหรือไม่ **ขอบอกเลยว่าจะต้องติดคุกกันทั้งหมด ตั้งแต่ พ.ต.อ.ทวี สอดส่อง รมว.ยุติธรรม, อธิบดีกรมราชทัณฑ์, ผบ.เรือนจำ และแพทย์ใหญ่โรงพยาบาลตำรวจ**”_

ส่วนจะมี **‘ภาค 2’** ให้ติดตามใช่หรือไม่นั้น พล.ต.อ.เสรีพิศุทธ์ กล่าวว่า _“**ขอให้คอยดู** เดี๋ยวนักข่าวไม่มีงานทำ”_

เมื่อถามไปถึง **แพทองธาร ชินวัตร** นายกฯ เป็น **‘ร่างทรง ทักษิณ’** หรือไม่? พล.ต.อ.เสรีพิศุทธ์ กล่าวว่า **สื่อฯ ก็รู้ ไม่เห็นต้องถาม** ส่วนการกระทำของ ทักษิณ จะเข้าข่ายครอบงำพรรคเพื่อไทยหรือไม่ สื่อฯ ก็รู้เช่นกัน ขณะนี้ ทักษิณ ไม่ใช่หัวหน้าพรรคเพื่อไทย ไม่สามารถเป็นสมาชิกพรรคเพื่อไทยได้

เมื่อไม่ใช่สมาชิกพรรค จะไปแสดงตัวเชิญทุกพรรคร่วมรัฐบาลมาที่บ้านจันทร์ส่องหล้า เมื่อคืนวันที่ 14 ส.ค.ที่ผ่านมา เพื่อขอให้สนับสนุน แพทองธาร เป็นนายกฯ ไม่ได้ ถือว่าครอบงำพรรค

เมื่อถามถึงมุมมองต่ออนาคตของพรรคเพื่อไทย และ แพทองธาร อย่างไร? พล.ต.อ.เสรีพิศุทธ์ ตอบว่า _**“อยู่ได้ไม่ถึงปี สั้นกว่า เศรษฐา จะตายด้วยเรื่องของ ทักษิณ เอง รวมถึงเรื่องคดีของ แพทองธาร ด้วย แต่เราคงไม่ถึงขั้นไปยื่นร้อง แพทองธาร”**_

เมื่อถามถึงการประเมินว่า พล.อ.ประวิตร วงษ์สุวรรณ หัวหน้าพรรคพลังประชารัฐ จะเดินเกมแก้แค้น ทักษิณ อย่างไร? พล.ต.อ.เสรีพิศุทธ์ ตอบว่า ต้องแก้แค้นเต็มที่ แต่ พล.อ.ประวิตร คงสู้ไม่ได้ ส่วนพรรคประชาธิปัตย์ เป็นพรรคตระบัดสัตย์ หลังเลือกตั้งปี 62 ก็ตระบัดสัตย์ไปร่วมรัฐบาล พล.อ.ประยุทธ์ ทำให้มี สส.ลดลงจาก 52 คน เหลือ 25 คนในปัจจุบัน

เฉลิมชัย ศรีอ่อน หัวหน้าพรรคประชาธิปัตย์ เคยบอกว่า ถ้าพรรคแพ้การเลือกตั้งปี 66 จะเลิกเล่นการเมืองตลอดชีวิต แต่ก็ไม่เลิก ตระบัดสัตย์หรือไม่ ทั้งที่พูดต่อที่สาธารณะ ถามว่าผิดจริยธรรมหรือไม่ ผมมองว่าผิด แต่ศาลรัฐธรรมนูญจะต้องเป็นผู้ตัดสิน ดูแล้ว พล.อ.ประยุทธ์ ยังมีสัจจะดีกว่านักการเมือง

ส่วนบทบาทของพรรคเสรีรวมไทย ต่อจากนี้ พล.ต.อ.เสรีพิศุทธ์ ระบุว่า **จะทำหน้าที่ฝ่ายค้าน** สิ่งไหนที่รัฐบาลทำดี ก็ไม่คัดค้น ถ้าทำไม่ดี ก็ค้าน และจะดำเนินการฟื้นฟูพรรคในการเลือกตั้งต่อไป **ถ้าพรรคเพื่อไทยมาเชิญให้ร่วมรัฐบาล ก็ไม่เข้าร่วมแล้ว**

เมื่อถามว่า **ราคาที่พรรคประชาธิปัตย์ ต้องจ่ายในการเข้าร่วมรัฐบาล**ครั้งนี้คืออะไร พล.ต.อ.เสรีพิศุทธ์ กล่าวว่า _**“ก็จบแล้ว ใน กทม.ก็จบแล้ว”**_

Credit:
- กองบรรณาธิการ SPACEBAR


========================================

ID: 19169
Title: ผลสำรวจชี้ 3 ชาติอาเซียนรวมถึงไทยมีความพร้อมรับมือภัยพิบัติสูงสุดในโลก 
Slug: philippines-vietnam-thailand-cambodia-top-global-disaster-readiness-poll
Published At: 2024-08-29 15:20:25
Locale: th
Excerpt: ผลสำรวจใหม่ชี้ 4 ประเทศอาเซียน : ฟิลิปปินส์, เวียดนาม, ไทย, และกัมพูชา มีความพร้อมรับมือภัยพิบัติสูงสุดในโลก เพราะเจอบ่อยเลยรู้วิธีรับมือ 
Category: ต่างประเทศ, world, ภัยพิบัติ, disaster
Tags: 

Highlights:
- ผลสำรวจใหม่ของบริษัทด้านการวิเคราห์ ‘Gallup’ พบว่า 4 ประเทศที่มีแผนรับมือภัยพิบัติสูงที่สุดในโลก ได้แก่ ฟิลิปปินส์, เวียดนาม, ไทย, และกัมพูชา  
- เบเนดิกต์ วิเกอร์ส ที่ปรึกษาการวิจัยของ Gallup เผยว่า “ชาวเอเชียตะวันออกเฉียงใต้จำนวนมากรู้สึกว่าสามารถควบคุมธรรมชาติได้ในระดับหนึ่ง โดยอาศัยปัจจัยหลายประการ ได้แก่ การเผชิญกับภัยพิบัติในภูมิภาคบ่อยครั้ง...” 

Content:

**ผลสำรวจใหม่ของบริษัทด้านการวิเคราห์ ‘Gallup’ พบว่า ประเทศต่างๆ ในเอเชียตะวันออกเฉียงใต้มีความพร้อมในการรับมือกับภัยพิบัติสูงที่สุดในโลก โดยประเทศยากจนอื่นๆ ที่ได้รับผลกระทบจากการเปลี่ยนแปลงสภาพภูมิอากาศเหมือนกันสามารถนำไปเป็นตัวอย่างทำตามได้** 

รายงานของ Gallup ระบุว่า **4 ประเทศที่มีแผนรับมือภัยพิบัติสูงที่สุดในโลก ได้แก่ ฟิลิปปินส์, เวียดนาม, ไทย, และกัมพูชา** โดยปกติแล้ว ประเทศร่ำรวยมักมีประสิทธิภาพด้านการวางแผนและหน่วยงานดีกว่า **แต่ผลการวิจัยใหม่บ่งชี้ว่าแม้แต่ประเทศที่มีทรัพยากรน้อยกว่าก็สามารถใช้ระบบเตือนภัยล่วงหน้าได้อย่างมีประสิทธิภาพ และช่วยให้ครัวเรือนสามารถเตรียมพร้อมรับมือภัยพิบัติได้** 

ผลสำรวจแสดงให้เห็นว่าผู้ใหญ่ 70% ทั่วโลกที่เคยประสบภัยธรรมชาติเมื่อไม่นานนี้เคยได้รับการแจ้งเตือนแล้ว อย่างไรก็ตาม จากข้อมูลในปี 2023 ขององค์กรสำรวจความเสี่ยงทั่วโลก ‘Lloyd's Register’ กลับพบว่า **ภูมิภาคเอเชียตะวันออกเฉียงใต้ได้คะแนนในการรับมือเหตุภัยพิบัติฉุกเฉินสูงมาก โดยสูงกว่าค่าเฉลี่ยทั่วโลกที่ 38% :**

*   ฟิลิปปินส์ 92%
*   กัมพูชา 81%
*   เวียดนาม 83%
*   และไทย 67%

เบเนดิกต์ วิเกอร์ส ที่ปรึกษาการวิจัยของ Gallup เผยกับสำนักข่าว Nikkei Asia ว่า “ชาวเอเชียตะวันออกเฉียงใต้จำนวนมากรู้สึกว่าสามารถควบคุมธรรมชาติได้ในระดับหนึ่ง โดยอาศัยปัจจัยหลายประการ สิ่งเหล่านี้ได้แก่ : 

*   การเผชิญกับภัยพิบัติในภูมิภาคบ่อยครั้ง 
*   ความสามารถในการฟื้นตัวเมื่อเผชิญกับภัยพิบัติทุกประเภท (ไม่เพียงแค่ภัยพิบัติที่เกี่ยวข้องกับภัยธรรมชาติเท่านั้น) 
*   และการลงทุนในการจัดการความเสี่ยงจากภัยพิบัติ”

เนื่องจากการเปลี่ยนแปลงของสภาพอากาศส่งผลให้สภาพอากาศแปรปรวนรุนแรงทั่วโลก ประกอบกับประเทศในเอเชียตะวันออกเฉียงใต้หลายประเทศมีสภาพอากาศแบบร้อนชื้น ทั้งนี้พบว่า ประเทศที่มีหลายเกาะมีความเสี่ยงสูงต่อภัยพิบัติทางธรณีแปรสัณฐานและอุตุนิยมวิทยา และได้รับผลกระทบมากที่สุดนั่นก็คือ **‘ฟิลิปปินส์’** ซึ่งได้รับผลกระทบจากพายุไต้ฝุ่นราย (Typhoon Rai) ในปี 2021 นับเป็นหนึ่งในพายุไต้ฝุ่นที่รุนแรงที่สุดในรอบหลายทศวรรษ 

นักวิจัยเน้นย้ำว่าขั้นตอนต่างๆ เช่น การจัดทำแผนปฏิบัติการช่วยให้ผู้คนมีอำนาจตัดสินใจ ทั้งในฐานะปัจเจกบุคคลและในฐานะสังคม ซึ่งทำให้พวกเขารู้สึกปลอดภัยมากขึ้น รวมทั้งสามารถรับมือและเอาชีวิตรอดจากภัยพิบัติได้ดีขึ้น 

ในอนาคตอันใกล้นี้ อันตรายจากการเปลี่ยนแปลงสภาพภูมิอากาศ ตั้งแต่พายุรุนแรงและน้ำท่วม ไปจนถึงไฟป่าและภัยแล้ง จะทำให้ประเทศต่างๆ ตระหนักถึงความสำคัญกับการเตรียมความพร้อมให้พลเมืองมากขึ้นสำหรับสถานการณ์เลวร้ายที่สุด 

Photo by Madaree TOHLALA / AFP

Credit:
- กองบรรณาธิการ SPACEBAR


========================================

ID: 19167
Title: กลับมาเถอะพี่เสรี! บอกแก่แล้วอย่าน้อยใจ เย้ย ‘ไพบูลย์’ ฝึกเป็นฝ่ายค้าน
Slug: adisorn-piengkes-29-aug-24
Published At: 2024-08-29 14:15:35
Locale: th
Excerpt: กลับมาเถอะพี่เสรี! ‘อดิสร’ ง้อ ‘เสรีพิศุทธิ์’ บอกแก่แล้วอย่าน้อยใจ ไม่กี่ปีก็ไปแล้ว เดี๋ยวจะได้รับถึงพรรค หัวเราะใส่ ‘ไพบูลย์’ ฝึกเป็นฝ่ายค้าน เตือนระวังร้องเท็จ ปมเตือน ‘อิ๊งค์’ ส่อผิดจริยธรรม หลุดนายกฯ ซ้ำรอยเศรษฐา ฝากถึง ‘ลุงป้อม’ มาประชุมสภาฯหน่อย   

Category: การเมือง, politics, การเมืองระดับชาติ, national
Tags: 

Highlights:
- กลับมาเถอะพี่เสรี! ‘อดิสร’ ง้อ ‘เสรีพิศุทธิ์’ บอกแก่แล้วอย่าน้อยใจ ไม่กี่ปีก็ไปแล้ว เดี๋ยวจะได้รับถึงพรรค 
- หัวเราะใส่ ‘ไพบูลย์’ ฝึกเป็นฝ่ายค้าน เตือนระวังร้องเท็จ ปมเตือน ‘อิ๊งค์’ ส่อผิดจริยธรรม หลุดนายกฯ ซ้ำรอยเศรษฐา 
- ฝากถึง ‘ลุงป้อม’ มาประชุมสภาฯหน่อย   


Content:

วันนี้ (29 ส.ค.) เป็นอีกหนึ่งวันที่เต็มไปด้วยการเคลื่อนไหวทางการเมือง โดยระหว่างที่ **พล.ต.อ.เสรีพิศุทธ์ เตมียเวส หัวหน้าพรรคเสรีรวมไทย** แถลงข่าวที่พรรค ถึงสาเหตุที่ถอนตัวจากการร่วมรัฐบาลกับพรรคเพื่อไทย 

**อดิศร เพียงเกษ สส.บัญชีรายชื่อ พรรคเพื่อไทย** ที่วันนี้ ได้เดินทางมาร่วมประชุม ที่รัฐสภา ได้ลงมาให้สัมภาษณ์กับสื่อ ในระหว่างที่ พล.ต.อ.เสรีพิศุทธ์ ยังแถลงข่าวไม่จบ ว่า มีคนบอกท่านออกมาแถลงข่าว **สงสัยว่าน้อยใจเพราะเหตุใด การจัดตั้ง ครม. ก็ยังไม่สำเร็จ** มีคนมาบอกว่าท่านไม่ได้เป็นรองนายกฯ ดูแลยาเสพติดหรือไม่ เรื่องนี้ผมยังไม่เชื่อเพราะโผ ครม.ยังไม่ปรากฏชัด **ไปทบทวนนะครับ** **อาจพูดแรงไป พูดถึงคำว่านักโทษด้วย อายุมากแล้วอย่าน้อยใจ** 

อดิศร ยังบอกว่าเขาไม่ได้ขออนุญาตใครก่อนลงมาแถลง แต่**อยากให้ตัดสินใจใหม่ กลับมาเถอะครับพี่เสรี เดี๋ยวจะได้รับถึงพรรคเอง อย่าน้อยใจ** ส่วนเหตุผลที่ถอนตัวนั้น อดิศรบอกว่าไม่รู้เหมือนกัน **อยากเป็นรองนายกฯ หรือเปล่า แต่จะเป็นได้อย่างไรมีเสียงเดียว** 

เมื่อถามว่า  พล.ต.อ.เสรีพิศุทธ์ กล่าวถึงขนาดนักโทษตั้งนายกฯ อดิศร ระบุ **วันตั้งนายกฯ ท่านก็ไปร่วมอยู่ ไม่กี่วันกลายเป็นแบบนี้แล้ว** **มันจะเสียสัตย์ เสียเกียรติภูมิ** 

เมื่อถามว่ากังวลหรือไม่ที่ พล.ต.อ.เสรีพิศุทธ์ บอกว่าจะเอาความลับมาเปิดเผย  อดิศร เชื่อว่า ไม่มีความลับ  เป็นเรื่องของราชทัณฑ์ และส่วนตัวกังวลว่าอายุมากแล้ว **เราก็ 70 ปีด้วยกันแล้ว** **อย่าใจน้อย อยู่อีกไม่กี่ปีก็ไปแล้ว** 

ส่วนประเด็นที่ **ไพบูลย์ นิติตะวัน รองหัวหน้าพรรคพลังประชารัฐ** ออกมาแสดงความห่วงใย **แพรทองธาร ชินวัตร** เรื่องความสุจริตและจริยธรรมในการตั้ง ครม. ที่อาจทำให้พ้นนายกรัฐมนตรี ซ้ำรอย เศรษฐา ทวีสิน อดิศร หัวเราะ พร้อมบอกว่า **ขอบคุณไพบูลย์สงสัยจะฝึกงานเป็นฝ่ายค้าน** ลองไปเจรจากับพรรคประชาชนดูว่าเขาให้เป็นฝ่ายค้านด้วยหรือไม่ ย้ำว่าการจะไปร้องเรียน เป็นการ้องแบบลูกทุ่ง ลูกกรุง นึกอะไรได้ก็ไปร้อง ระวังร้องเท็จก็แล้วกัน อยากให้ยุติ เพราะรัฐบาลพักไป 2-3 เดือนก็เสียเวลา **เหลืออีกเพียง  3 ปี ทำหน้าที่ฝ่ายค้านให้เข้มแข็ง มาประชุมสภาฯหน่อย ท่านหัวหน้าพรรคพปชร.**

Credit:
- กองบรรณาธิการ SPACEBAR


========================================

ID: 19166
Title: ‘หมอวรงค์’ ลั่นเราเดินบนเส้นทางเดียวกัน! เชื่อ ‘บิ๊กป้อม’ ปิดสวิตช์ ‘พท.’ ได้ 
Slug: thai-pakdee-29-aug-24
Published At: 2024-08-29 13:37:13
Locale: th
Excerpt: ‘หมอวรงค์’ เชื่อ ‘บิ๊กป้อม’ ปิดสวิตช์ ‘พท.’ ได้ บอกเราเดินบนเส้นทางเดียวกัน หลังแยกทางเพื่อไทย เรียกร้อง ‘พปชร.-รทสช.’ ถอนตัวร่วม ‘ครม.อิ๊งค์’ ยันไม่มีปัญหาสู้คดีทักษิณฟ้องหมิ่น 

Category: การเมือง, politics, การเมืองระดับชาติ, national
Tags: 

Highlights:
- ‘หมอวรงค์’ เชื่อ ‘บิ๊กป้อม’ ปิดสวิตช์ ‘พท.’ ได้ บอกเราเดินบนเส้นทางเดียวกัน หลังแยกทางเพื่อไทย 
- เรียกร้อง ‘พปชร.-รทสช.’ ถอนตัวร่วม ‘ครม.อิ๊งค์’

-  ยันไม่มีปัญหาสู้คดีทักษิณฟ้องหมิ่น 

Content:

อีกหนึ่งความเคลื่อนไหวของบุคคลที่ออกมาวิจารณ์ เรื่องการจับมือร่วมกันระหว่าง **พรรคเพื่อไทย** และ **พรรคประชาธิปัตย์** คือ **นพ.วรงค์ เดชกิจวิกรม ประธานพรรคไทยภักดี** ที่วันนี้ (29 ส.ค.) ได้สวมเสื้อยืดสีดำสกีนข้อความ ‘กูไม่กลัวมึง’ ขึ้นเวทีกู้บ้านกู้เมืองออนไลน์ ปราศรัยถึงกรณีที่ **ทักษิณ ชินวัตร** ฟ้องคดีหมิ่นประมาท กรณีถุงขนม 2,000 ล้านบาทว่า ได้รับหมายศาลเรียบร้อยแล้วเมื่อ 2 สัปดาห์ที่ผ่านมา เมื่ออ่านดูแล้วไม่มีอะไรกังวลใจ เชื่อว่าจัดการได้ คนที่ถูกศาลพิพากษาจำคุกหลายคดีมาบอกว่า ตัวเองเสียหาย ในทางตรงกันข้าม ผมต่างหากที่เสียหาย เพราะปกป้องชาติ ดังนั้นขอยืนยันว่า จากนี้ไปไม่ว่า คนเหล่านี้จะทำอะไร ขอยืนยันว่าไม่กลัว

ส่วนการจัดตั้ง ครม.ครั้งนี้ นพ.วรงค์ มองว่า ค่อนข้างวุ่นวายผิดจากที่ผ่านมา ซึ่งก่อนการตั้งรัฐบาลจะต้องหาบทสรุปเรื่องโควตา ครม.ให้เรียบร้อย จึงจะโหวตเลือกนายกรัฐมนตรี แต่คราวนี้พรรคร่วมรัฐบาลรีบร้อนเพราะอาจกลัวตกขบวน ประกอบกับเงื่อนไขเรื่องมาตรฐานจริยธรรม จึงทำให้ทำอะไรได้ไม่เต็มที่ 

แต่**สาเหตุหลักน่าจะมาจากพรรคแกนนำไม่จริงใจกับพรรคร่วมรัฐบาล จึงทำให้พรรคร่วมรัฐบาลแตกแยกกันภายในแต่ละพรรคการเมือง** ซึ่งนักการเมืองที่ทำลายพรรคการเมืองอื่นด้วยวิธีการแยบยล สุดท้ายจะได้รับผลย้อนกลับมาที่ตัวเองไม่ว่าจะเป็น **แพทองธาร ชินวัตร ที่ต้องเจอวิบากกรรมเรื่องหุ้นอัลไพน์ ปัญหาขัดคุณสมบัตินายกรัฐมนตรีเนื่องการเป็นเจ้าหน้าที่รัฐ** เพราะ แพทองธาร เป็นรองประธานคณะกรรมการยุทธศาสตร์ซอฟต์พาวเวอร์ ส่วนพรรคเพื่อไทยยังต้องเจอปัญหาการครอบงำพรรคการเมือง 

ดังนั้น **ขอเรียกร้องให้พรรคร่วมรัฐบาล โดยเฉพาะพรรคพลังประชารัฐและพรรครวมไทยสร้างชาติ ถอนตัวก่อนจะมีพระบรมราชโองการโปรดเกล้า ครม.** เพราะหากตัดสินใจลงเรือร่วมรัฐบาลแล้ว หากในอนาคตเมื่อพรรคเพื่อไทยสิ้นสภาพประชาชนจะไม่ให้อภัย 

นพ.วรงค์ ยังระบุว่า ความพยายามปิดสวิตช์ 3 ป.ของพรรคเพื่อไทย ต้องชื่นชม **พล.อ.ประวิตร วงศ์สุวรรณ หัวหน้าพรรคพลังประชารัฐ** ที่ตัดสินใจทางการเมืองสมกับเป็นชาติชายทหาร **เชื่อว่าการเดินเกมส์ของพล.อ.ประวิตร จะสามารถหยุดพรรคเพื่อไทยได้** 

ดังนั้นหาก พล.อ.ประวิตร ไม่ร่วมงานกับพรรคเพื่อไทยจริง **ถือว่า พล.อ.ประวิตร เดินเส้นทางเดียวกับพรรคไทยภักดี** 

ขณะที่พรรครวมไทยสร้างชาติ ที่ผ่านมาถือเป็นเพื่อนร่วมอุดมการณ์ หากยังเดินหน้ากับระบอบทักษิณ ต้องถือเป็นศัตรูของพรรคไทยภักดี แต่หากกล้าปลดแอกจากทุนสามานย์ ประชาชนก็พร้อมปรบมือต้อนรับ

นพ.วรงค์ ยังมองว่า ขณะนี้**อย่างน้อยเห็นแสงสว่างแล้ว เพราะ พล.อ.ประวิตร อ่านการเมืองขาด** ว่าพวกนี้จะทำลายพรรค  โดย พล.อ.ประวิตร จะเอาข้อบังคับพรรคเป็นตัวหักล้างในการต่อสู้ และหากยังฝืนมติข้อบังคับ สิ่งเหล่านี้จะย้อนกลับไปหากลุ่มคนที่คิดทำลายพรรคในข้อหาขัดจริยธรรม **ขณะที่พรรครวมไทยสร้างชาติหวังว่าจะตาสว่าง คิดถึงพี่น้อง กปปส.มากขึ้น คิดถึงจุดยืนอุดมการณ์ ความอยู่รอดของชาติบ้านเมืองไม่ใช่ต้องการแค่ตำแหน่งรัฐมนตรี**

Credit:
- กองบรรณาธิการ SPACEBAR


========================================

ID: 19165
Title: ‘พปชร.’ ห่วง ‘แพทองธาร’ ถูกร้องเรื่องจริยธรรม
Slug: paiboon-palang-pracharath-party-executive-committee-meeting
Published At: 2024-08-29 13:06:04
Locale: th
Excerpt: โยนหินถามทาง ‘ไพบูลย์’ ลั่นไม่ต้องห่วง ‘พลังประชารัฐ’ บอกสบายๆ เป็นฝ่ายค้าน แนะห่วง ‘นายกฯ แพทองธาร’ ดีกว่ายกกฎหมาย - คำวินิจฉัยศาล รธน. ฟาดผิดคำมั่นให้พลังประชารัฐร่วมรัฐบาล เสี่ยงขาดคุณสมบัติไม่มีความซื่อสัตย์สุจริตเป็นที่ประจักษ์ หรือไม่  
Category: การเมือง, politics, การเมืองระดับชาติ, national
Tags: 

Highlights:
- โยนหินถามทาง ‘ไพบูลย์’ ลั่นไม่ต้องห่วง ‘พลังประชารัฐ’ บอกสบาย ๆ เป็นฝ่ายค้าน 
- บอกห่วง ‘นายกฯ แพทองธาร’ ดีกว่า ยกกฎหมาย - คำวินิจฉัยศาล รธน. ฟาดผิดคำมั่นให้พลังประชารัฐร่วมรัฐบาล เสี่ยงขาดคุณสมบัติไม่มีความซื่อสัตย์สุจริตเป็นที่ประจักษ์

Content:

ภายหลังเสร็จสิ้นการประชุมคณะกรรมการบริหารพรรคพลังประชารัฐ **‘ไพบูลย์ นิติตะวัน’ รองหัวหน้าพรรค** เปิดเผยว่า วันนี้ได้แจ้งในที่ประชุมทราบว่ามีปรากฏตามข่าวว่ากรรมการบริหารพรรคเพื่อไทยมีมติไม่ให้พรรคพลังประชารัฐร่วมรัฐบาล ส่วนตัวขอแจ้งว่า**เรื่องของพรรคพลังประชารัฐไม่เกี่ยวข้องกับพรรคเพื่อไทย แต่เกี่ยวโดยตรงกับนายกรัฐมนตรี** เพราะนายกรัฐมนตรี เคยมีสัญญาประชาคมหรือเรียกว่าข้อตกลง เสมือนเป็นคำมั่นกับพรรคพลังประชารัฐที่แสดงออกต่อสาธารณะว่าจะให้พรรคพลังประชารัฐลงมติเห็นชอบให้ตัวเองเป็นนายกรัฐมนตรีแล้วจะให้ พลังประชารัฐมีที่นั่งในคณะรัฐมนตรีด้วยตามสัดส่วนเดิม 

ซึ่งพรรคได้ให้ สส. ไปลงมติสนับสนุนให้ ‘แพทองธาร ชินวัตร’ เป็นนายกรัฐมนตรี ทั้ง 39 คนมีเพียง ‘พลเอกประวิตร วงษ์สุวรรณ’ หัวหน้าพรรคพลังประชารัฐ ที่ติดภารกิจไม่สามารถไปร่วมออกเสียงได้ แสดงว่า**พรรคได้ทำตามคำมั่นแล้ว นายกรัฐมนตรีจึงควรต้องทำตามคำมั่นที่ให้ไว้เช่นกัน**

ไพบูลย์ ยังยกกฎหมายตามประมวลกฎหมายแพ่งและพาณิชย์มาตรา 362 บัญญัติว่าบุคคลออกโฆษณาให้คำมั่นว่าให้รางวัลแก่ผู้ซึ่งกระทำการอันใดก็จำต้องให้รางวัลใดใดผู้ได้กระทำการอันนั้น แม้ถึงไม่ใช่ว่าผู้นั้นจะกระทำการโดยเห็นแก่รางวัล **ยืนยันว่านี่ไม่ใช่การกดดัน แต่เป็นเพียงการพูดข้อกฎหมายเท่านั้น** กรณีของนายกรัฐมนตรีได้ให้คำมั่นกับพรรคพลังประชารัฐ และในครั้งหลังสุด**นายกรัฐมนตรีก็ได้ออกมายืนยันว่าพรรคพลังประชารัฐเป็นพรรคร่วมรัฐบาล จึงถือว่าครบสมบูรณ์ตามหลักการของกฎหมายแพ่งและพาณิชย์**

**ยืนยันว่า พรรคพลังประชารัฐ สบายมาก พลเอกประวิตร หัวหน้าพรรคมีความสุข** เข้มแข็ง และแน่วแน่ ที่จะดูแลพรรคในฐานะหัวหน้าพรรคไปจนกว่าจะไม่ไหว ดังนั้น เรื่องที่เกิดขึ้นหากเป็นไปตามนั้นก็ถือว่าเฉยๆ ที่ประชุมไม่มีการพิจารณาในเรื่องนี้ เพราะไม่ถือว่าต้องเป็นห่วง แต่**คนที่ควรเป็นห่วงคือนายกรัฐมนตรีคนปัจจุบันมากกว่า เพราะการที่ให้คำมั่นสัญญาครบถ้วนสมบูรณ์แบบแล้ว แต่ไม่ปฏิบัติตามคำมั่น วิญญูชนโดยทั่วไปก็จะว่าได้ว่านายกรัฐมนตรี ขาดความซื่อสัตย์สุจริตเป็นที่ประจักษ์หรือไม่**

ดังนั้น ควรเป็นห่วงนายกรัฐมนตรีมากกว่า เพราะหลักการมีความซื่อสัตย์สุจริตเป็นที่ประจักษ์ถือว่ามีความสำคัญตามคำวินิจฉัยของศาลรัฐธรรมนูญ เมื่อวันที่ 14 สิงหาคม 2567 บอกว่าการพิจารณาเจตนารมย์ของศาลรัฐธรรมนูญ ตามคำปรารภที่รัฐธรรมนูญวางไว้กลไกป้องกันตรวจสอบการทุจริตประพฤติมิชอบที่เข้มงวดเด็ดขาดเพื่อไม่ให้ผู้บริหารที่ปราศจากคุณธรรมจริยธรรมและธรรมาภิบาลเข้ามามีอำนาจในการปกครองบ้านเมืองหรือใช้อำนาจตามอำเภอใจ

“การที่ผู้ถูกฟ้องที่ 1 รู้หรือ ควรรู้ข้อเท็จจริงต่างๆ เกี่ยวกับพฤติการณ์ต่างๆ ของผู้ถูกร้องที่ 2 แต่ยังเสนอแต่งตั้งผู้ถูกร้องที่ 2 เป็นรัฐมนตรีประจำสำนักนายกรัฐมนตรีซึ่งแสดงให้เห็นว่าผู้ถูกฟ้องที่ 1 ซึ่งก็คือนายกรัฐมนตรีคนที่แล้ว ไม่มีความซื่อสัตย์สุจริตเป็นที่ประจักษ์ ถือว่าขาดคุณสมบัติตามรัฐธรรมนูญมาตรา 160 วงเล็บ 4 และศาลรัฐธรรมนูญยังพิจารณาต่อไปว่าเมื่อขาดคุณสมบัติ เรื่องนี้ถือว่าเป็นการฝ่าฝืนมาตรฐานจริยธรรมในหมวด 1  ข้อ 8 ที่บัญญัติว่าต้องปฏิบัติหน้าที่ด้วยความซื่อสัตย์สุจริต 

ดังนั้น ศาลจึงเสียงข้างมากวินิจฉัยว่าความเป็นรัฐมนตรีของผู้ถูกร้องที่ 1 นายกรัฐมนตรีสิ้นสุดลงเฉพาะตัว เนื่องจากไม่มีความสุจริตเป็นที่ประจักษ์ และมีพฤติกรรมอันเป็นการฝ่าฝืนไม่ปฏิบัติตามมาตรฐานจริยธรรมอย่างร้ายแรงอันมีลักษณะต้องห้ามตามรัฐธรรมนูญ ตามหลักวิชาการเท่านั้น” 


ทั้งนี้ ไพบูลย์ ยืนยันว่า **แม้ในอนาคตจะไม่ได้ร่วมรัฐบาลและต้องกลายเป็นฝ่ายค้าน ก็จะไม่มีการยื่นฟ้องนายกรัฐมนตรี เพราะ พลังประชารัฐ เป็นพรรคผู้ใหญ่ ไม่ไปทำอะไรอย่างนั้น** เพียงแค่ต้องการบอกว่าเป็นเรื่องของคำมั่น ซึ่งไม่ต้องมีสัญญาหรือลงลายมือชื่อ เพราะเป็นเรื่องของการแสดงเจตนาจึง**อยากถามกับนายกรัฐมนตรี ว่ามีคำมั่นแล้วไม่ปฏิบัติตามก็จะกลายเป็นข้อครหา** ศาลรัฐธรรมนูญได้วางบรรทัดฐานไว้อย่างชัดเจน ซึ่ง พลังประชารัฐ ไม่ได้หวังจะให้มีการเปลี่ยนแปลงอะไร เมื่อทำแล้วก็ทำต่อไปให้มันจบ ในส่วน พลังประชารัฐ มีความมั่นคง และพร้อมทำทุกหน้าที่ที่มีประโยชน์ต่อประเทศชาติและประชาชน และขอฝากไปถึงพรรคเพื่อไทยว่า **“เราไม่ได้ไปเกี่ยวอะไรกับพรรค ไม่ต้องมามีมติเรื่องอะไรกับเรา“**

ส่วนที่มีกระข่าวว่าคนบ้านป่ามี**คลิปวิดีโอของคนบ้านจัทร์ส่องหล้าเรียกรัฐมนตรีหารือในวันที่ ‘เศรษฐา ทวีสิน’ หลุดจากตำแหน่งนายกรัฐมนตรี** ส่วนตัวไม่ทราบ แล้วต่อให้รู้ก็ไม่รู้จะพูดทำไม

หากมีคลิปจริงจะเป็นไม้เด็ดในเรื่องของครอบงำพรรคหรือไม่ ว่าเรื่องราวทั้งหมดไม่ได้มีเพียงเท่านี้ เท่าที่ดูจากสื่อมวลชน แต่วันนี้ที่ให้สัมภาษณ์ยังต้องการจะบอกว่า**ให้สื่อมวลชนไปห่วงนายกรัฐมนตรี ไม่จำเป็นต้องห่วงพรรคพลังประชารัฐ เราสบายมาก หัวหน้าพรรคอารมณ์ดีมาก ในระยะนี้ไม่รู้เพราะอะไร** สิ่งที่ตนเองเป็นห่วงคือสถานะของรัฐบาล **หากเริ่มต้นอย่างนี้จะอยู่ไปได้นานเพียงใด** ตอนนี้ไม่สำคัญแล้วว่าจะมีชื่อร่วมรัฐบาลหรือไม่ ยิ่งไม่มีชื่อจะกลายเป็นเรื่องดี แสดงให้เห็นว่าไม่ทำตามคำมั่น และ สส. ก็จะมีความสุข ทำงานอย่างเป็นอิสระ ไม่มีข้อจำกัดอะไร ส่วนที่ถามว่าต้องไปเป็นฝ่ายค้าน ก็เป็นเพียงระเบียบของสภาฯ ที่กำหนดว่าเมื่อไม่มีนายกรัฐมนตรีอยู่ก็ต้องเป็นฝ่ายค้าน แต่ในการทำงานจริง ๆ ก็**เป็นพลังประชารัฐ ที่ทำงานตามอุดมการณ์ของตนเองเหมือนเดิม**

หากไม่ได้ร่วมรัฐบาลก็ไปเป็นฝ่ายค้านไม่เห็นเป็นไร เ**ป็นฝ่ายค้านเสียหายตรงไหน เพราะพรรคร่วมรัฐบาลตอนนี้ก็เป็นอดีตฝ่ายค้าน** ส่วนตัวมองว่าเป็นประโยชน์ **หากต้องไปเป็นร่วมกับนายกรัฐมนตรีที่ยังไม่ทันไรก็ ปฏิบัติตามคำมั่นไม่ได้ หากต้องอยู่ด้วยก็เสียชื่อพรรค** ประชาชนอาจมองเราในด้านไม่ดี ลองไปสำรวจความเห็นที่มีต่อนายกรัฐมนตรีดูว่าเป็นอย่างไรส่วนตัวไม่อยากวิจารณ์ และดีใจที่ไม่ต้องยุ่งเกี่ยวอะไรกัน

ทั้งนี้ ไพบูลย์ **ย้ำว่าเป็นเรื่องภายในครอบครัวพลังประชารัฐ คนอื่นไม่อยากให้มาเกี่ยว ยืนยันว่าพรรคจะไม่มีมติขับ ‘ร้อยเอกธรรมนัส พรหมเผ่า’ ออกจากพรรคแน่นอน เพราะเป็นคนในครอบครัว** ใครจะขับคนในครอบครัวตัวเอง เรามีความสุขที่จะอยู่ด้วยกัน สส.พรรคพลังประชารัฐ ยังกินข้าวด้วยกันมีความสุขปกติเป็นหนึ่งเดียวกันหมด **ไม่รู้ทำไมคนนอกชอบมองประสงค์ร้ายกับเราหรือไม่**

Credit:
- กองบรรณาธิการ SPACEBAR
- อมรเทพ โชติเฉลิมพงษ์


========================================

ID: 19163
Title: ‘นายกฯ อิ๊งค์’ อารมณ์ดี เข้าตึกชินฯ เผยพร้อมให้สัมภาษณ์การเมืองพรุ่งนี้ (30 ส.ค.) 
Slug: ingshin-29-aug-24
Published At: 2024-08-29 12:44:56
Locale: th
Excerpt: ‘นายกฯ อิ๊งค์’ อารมณ์ดี เข้าตึกชินฯ เผยพร้อมให้สัมภาษณ์การเมืองพรุ่งนี้ (30 ส.ค.) ช่วงลงพื้นที่น้ำท่วมสุโขทัย  
Category: การเมือง, politics, การเมืองระดับชาติ, national
Tags: 

Highlights:
- ‘นายกฯ อิ๊งค์’ อารมณ์ดี เข้าตึกชินฯ เผยพร้อมให้สัมภาษณ์การเมืองพรุ่งนี้ (30 ส.ค.) ช่วงลงพื้นที่น้ำท่วมสุโขทัย  

Content:

ความเคลื่อนไหวของ **แพทองธาร ชินวัตร หัวหน้าพรรคเพื่อไทย และนายกรัฐมนตรี** วันนี้ (29 ส.ค.) พบว่า ได้เดินทางเข้าอาคารชินวัตร ทาวเวอร์ 3 ด้วยสีหน้ายิ้มแย้ม ทักทายสื่อมวลชนอย่างอารมณ์ดี โดยสื่อมวลชนพยายามขอสัมภาษณ์ในประเด็นต่างๆ รวมถึงเรื่องการเมือง แต่ แพทองธาร ได้ตอบกลับว่า “เอาไว้พรุ่งนี้นะสัมภาษณ์ พรุ่งนี้นะเรื่องการเมือง” 

เมื่อถามย้ำว่าในวันที่ 30 ส.ค.นี้ นายกฯ จะลงพื้นที่เรื่องน้ำท่วมได้ใช่หรือไม่ แพทองธาร ย้ำว่า ได้

ทั้งนี้ มีรายงานว่าวันที่ 30 ส.ค. **แพทองธาร ในฐานะหัวหน้าพรรคเพื่อไทย มีกำหนดการลงพื้นที่ จ.สุโขทัย** เพื่อให้กำลังใจประชาชนที่ประสบอุทกภัยน้ำท่วม โดยจุดแรก เวลาประมาณ 10.20 น. แพทองธาร จะลงพื้นที่มอบถุงยังชีพให้ประชาชน ที่ ต.คลองกระจง อ.สวรรคโลก 

จากนั้นไปที่ ต.วังทอง-วังใหญ่ อ.ศรีสำโรง ต่อด้วยติดตามสถานการณ์ตลิ่งทรุดตัวที่ ต.ปากแคว อ.เมืองสุโขทัย และไปมอบถุงยังชีพที่ ต.ยางซ้าย อ.เมืองสุโขทัย จ.สุโขทัย และเดินทางกลับกรุงเทพฯ วันเดียวกัน

Credit:
- กองบรรณาธิการ SPACEBAR


========================================

ID: 19164
Title: พบคนงานคนแรกเสียชีวิต เหตุอุโมงค์รถไฟถล่ม เร่งช่วยอีก 2 คน
Slug: economic-business-srt-hunan-sunshine
Published At: 2024-08-29 12:44:00
Locale: th
Excerpt: เจ้าหน้าที่กู้ภัยพบคนงานคนแรกเสียชีวิตแล้ว แม้พยายามช่วยสุดความสามารถ เร่งดำเนินการช่วยเหลืออีก 2 คน
Category: ธุรกิจ-เศรษฐกิจ, business, เศรษฐกิจ, economics
Tags: 

Highlights:
- แรงงานติดค้างภายในอุโมงค์นานเกือบ 5 วัน


- คนงานคนแรกที่ติดอยู่ในอุโมงค์เสียชีวิต ยังไม่สามารถระบุชื่อได้

- รฟท.พร้อมเยียวยาให้ความช่วยเหลือครอบครัว

Content:

เอกรัช ศรีอาระยันพงษ์ หัวหน้าสำนักงานผู้ว่าการ การรถไฟแห่งประเทศไทย เปิดเผยความคืบหน้าสถานการณ์การช่วยเหลือแรงงานที่ติดค้างภายในอุโมงค์นานเกือบ 5 วัน ซึ่งเกิดจากเหตุดินทรุดตัวภายในอุโมงค์ เมื่อเวลา 23.40 น. ของคืนวันที่ 24 สิงหาคม 2567 ที่ผ่านมา

โดยล่าสุด วันนี้ (29 ส.ค. 67) เวลา 11.00 น. **ได้รับแจ้งยืนยันจากทีมกู้ภัยของการรถไฟฯ และทีมกู้ภัย Hunan Sunshine จากประเทศจีน ว่าพบคนงานคนแรกที่ติดอยู่ในอุโมงค์เสียชีวิตแล้ว แต่ยังไม่สามารถระบุชื่อได้** โดยปฏิบัติการช่วยเหลือคนงานทั้ง 3 ราย ทีมงานกู้ภัยต้องเผชิญกับอุปสรรคมากมายในช่วงหลายวันที่ผ่านมา ทั้งจากปัญหาดินสไลด์ลงมาจากด้านบนอุโมงค์อย่างต่อเนื่องทำให้ต้องใช้เวลาในการขุดดินเพิ่มมากขึ้น การดันท่อช่วยชีวิตแล้วติดชั้นหินจนเจ้าหน้าที่ต้องเปลี่ยนวิธีเป็นการสร้างกล่องค้ำยัน เพื่อป้องกันดินและหินที่ไหลลงมาเพิ่มเติม ซึ่งเป็นอุปสรรคสำคัญในการให้ความช่วยเหลือ 

อย่างไรก็ตาม ทีมกู้ภัยยังคงทำงานกันอย่างหนัก ตลอด 24 ชั่วโมง เพื่อเร่งค้นหาคนงานที่เหลืออีก 2 ราย โดยยังคงมีความหวังว่าจะสามารถให้การช่วยเหลือได้ทัน และ**ตั้งเป้าหมายว่า** **ภายในวันนี้จะเร่งช่วยเหลือคนงานอีก 2 รายที่เหลือให้สำเร็จ**

การรถไฟฯ ขอแสดงความเสียใจอย่างสุดซึ้ง และพร้อมเยียวยาให้ความช่วยเหลือครอบครัวของผู้เสียชีวิตอย่างเต็มที่ ทั้งนี้ สุรพงษ์ ปิยะโชติ รัฐมนตรีช่วยว่าการกระทรวงคมนาคม ได้ให้กำลังใจทีมงานกู้ภัยทุกคน โดยขอให้อดทน และใช้ความระมัดระวัง เน้นความปลอดภัยในการปฏิบัติการให้ความช่วยเหลือคนงานอีก 2 ราย ขณะเดียวกันได้มอบหมายให้การรถไฟฯ ตั้งศูนย์ประสานงานการช่วยเหลือผู้ประสบภัยในพื้นที่เกิดเหตุ และจัดเจ้าหน้าที่เกี่ยวข้องในทุกด้านประจำการที่ศูนย์ประสานงานฯ ตลอด 24 ชั่วโมง เพื่ออำนวยความสะดวกในการช่วยเหลือผู้ประสบภัย ตลอดจนให้รายงานสถานการณ์อย่างต่อเนื่องอีกด้วย

Credit:
- กองบรรณาธิการ SPACEBAR


========================================

ID: 19160
Title: จีนเตรียมส่งมอบเรือรบ 2 ลำ-ท่าเทียบเรือใหม่ให้กัมพูชาปลายเดือนกันยานี้ 
Slug: china-to-transfer-2-ships-and-pier-to-cambodian-navy
Published At: 2024-08-29 12:43:13
Locale: th
Excerpt: จีนเตรียมส่งมอบเรือรบ 2 ลำ พร้อมท่าเทียบเรือใหม่ให้กัมพูชาเร็วๆ นี้ ท่ามกลางความกังวลของสหรัฐฯ ว่าจีนอาจมีกำลังทหารเพิ่มขึ้นในบริเวณใกล้กับน่านน้ำทะเลจีนใต้ ซึ่งเป็นประเด็นพิพาทอยู่ 
Category: ต่างประเทศ, world, ความขัดแย้ง, conflict
Tags: 

Highlights:
- แหล่งข่าวชาวกัมพูชาเปิดเผยกับสื่อวิทยุเอเชียเสรีว่า “ทหารเรือจีนราว 100 นายทำงานทั้งวันทั้งคืนที่ฐานทัพเรือเรียมในเมืองสีหนุวิลล์บนอ่าวไทย เพื่อเตรียมการส่งมอบเรือรบให้กัมพูชา...” 
- นักวิเคราะห์กล่าวว่า “มีแนวโน้มว่าทั้งสองประเทศจะบรรลุข้อตกลงที่ให้กองทัพเรือจีนเข้าถึงฐานทัพแห่งใหม่ได้เป็นกรณีพิเศษ...” 
- ขณะที่สหรัฐฯ แสดงความกังวลอย่างยิ่งเกี่ยวกับการมีกำลังทหารที่เพิ่มมากขึ้นของจีนในบริเวณใกล้กับน่านน้ำทะเลจีนใต้ซึ่งเป็นประเด็นข้อพิพาท รวมถึงการที่จีนมีบทบาทควบคุมส่วนต่างๆ ของกองทัพเรือกัมพูชา   

Content:

จีนจะส่งมอบเรือรบ 2 ลำให้กับกองทัพเรือกัมพูชาเร็วๆ นี้ โดยท่าเทียบเรือดังกล่าวมีความยาวเพียงพอที่จะรองรับเรือบรรทุกเครื่องบินและสิ่งอำนวยความสะดวกต่างๆ ที่จีนพัฒนาขึ้นที่ฐานทัพบนชายฝั่งกัมพูชา 

แหล่งข่าวชาวกัมพูชาเปิดเผยกับสื่อวิทยุเอเชียเสรี (Radio Free Asia / RFA) ว่า _“ทหารเรือจีนราว 100 นายทำงานทั้งวันทั้งคืนที่ฐานทัพเรือเรียมในเมืองสีหนุวิลล์บนอ่าวไทย เพื่อเตรียมการส่งมอบเรือรบให้กัมพูชา ซึ่งน่าจะเกิดขึ้นในช่วงปลายเดือนกันยายน”_ 

แหล่งข่าวกล่าวเสริมว่า _“ฐานทัพดังกล่าวไม่อนุญาตให้เจ้าหน้าที่ชาวกัมพูชาเข้าไป แต่สิ่งอำนวยความสะดวกทั้งหมดซึ่งได้รับเงินทุนและพัฒนาโดยจีน จะถูกส่งมอบในเร็วๆ นี้”_ 

ในทางกลับกัน นักวิเคราะห์กล่าวว่า _“มีแนวโน้มว่าทั้งสองประเทศจะบรรลุข้อตกลงที่ให้กองทัพเรือจีนเข้าถึงฐานทัพแห่งใหม่ได้เป็นกรณีพิเศษ ซึ่งจนถึงขณะนี้ยังไม่มีเรือต่างชาติลำใดได้รับอนุญาตให้จอดเทียบท่าเลย”_ 

RFA ระบุว่า เรือรบ 2 ลำเป็นเรือรบคอร์เวตติดขีปนาวุธ Type 056A ของกองทัพเรือปลดปล่อยประชาชนจีน (PLAN) ซึ่งมีหมายเลขประจำตัวเรือ 630 และ 631 จะถูกส่งมอบไปยังกองทัพเรือกัมพูชาพร้อมกับสิ่งอำนวยความสะดวกใหม่  

กองทัพเรือจีนได้ฝึกอบรมบุคลากรของกองทัพเรือกัมพูชาให้สามารถบังคับเรือเหล่านี้มาตั้งแต่เดือนธันวาคมหลังจากที่เรือรบ 2 ลำมาถึงเรียม  

_“จากภาพถ่ายดาวเทียม คาดว่าท่าเทียบเรือแห่งใหม่จะมีความยาวประมาณ 300 เมตร และน่าจะสามารถรองรับเรือทุกลำในกองเรือของกองทัพเรือ PLAN ได้ รวมถึงเรือบรรทุกเครื่องบิน Type 003 ลำใหม่ด้วย”_ โทมัส ชูการ์ต นักวิจัยอาวุโสพิเศษประจำศูนย์เพื่อความมั่นคงอเมริกันในกรุงวอชิงตัน บอกกับ RFA 

ทั้งนี้พบว่า ฐานทัพเรือขยายตัวอย่างรวดเร็วและได้รับการปรับปรุงอย่างกว้างขวางในช่วงปีที่ผ่านมา และจากการสังเกตการณ์ในสถานที่จริงโดยเจ้าหน้าที่ RFA ยืนยันว่า นอกจากท่าเทียบเรือแห่งใหม่แล้ว ปัจจุบันยังมีอู่แห้ง ท่าเทียบเรือ และอาคารขนาดใหญ่หลายหลัง รวมถึงสำนักงานและค่ายทหาร  

เจ้าหน้าที่จีนกล่าวว่า _“ความช่วยเหลือในการยกระดับและปรับปรุงฐานทัพเรือกัมพูชา มีเป้าหมายเพื่อเพิ่มความสามารถของกัมพูชาในการรักษาบูรณภาพแห่งดินแดนทางทะเลและปราบปรามอาชญากรรมทางทะเล ไม่ใช่เพื่อรักษาความปลอดภัยให้กับฐานทัพทหารที่มีศักยภาพ”_ 

ขณะที่สหรัฐฯ แสดงความกังวลอย่างยิ่งเกี่ยวกับการมีกำลังทหารที่เพิ่มมากขึ้นของจีนในบริเวณใกล้กับน่านน้ำทะเลจีนใต้ซึ่งเป็นประเด็นข้อพิพาท รวมถึงการที่จีนมีบทบาทควบคุมส่วนต่างๆ ของกองทัพเรือกัมพูชา   

ด้านนักวิเคราะห์ต่างชาติแสดงความเห็นถึงการมีอยู่ของเรือรบจีน 2 ลำที่ฐานทัพเรียมว่า _**“จีนกำลังสร้างฐานที่มั่นถาวรในอ่าวไทย”**_ 

Photo by Handout / Cambodia’s Defence Minister Tea Seiha's Facebook page / AFP

Credit:
- กองบรรณาธิการ SPACEBAR


========================================

ID: 19162
Title: ‘ชัยชนะ’ สอนมารยาท ‘ก่อแก้ว’ ให้ศึกษาก่อนวิจารณ์ ‘3 ผู้อาวุโส’
Slug: chaichana-teaches-kokaew-etiquette-to-study-before-criticizing
Published At: 2024-08-29 12:07:02
Locale: th
Excerpt: ‘ชัยชนะ’ ป้อง ‘3 ผู้อาวุโส ปชป.’ ลั่นเป็น ‘ไม้บรรทัดเหล็กเที่ยงตรง’ สอนมารยาท ‘ก่อแก้ว’ ให้ศึกษาก่อนวิจารณ์ ชี้การกระทำอยู่เหนือคำพูด
Category: การเมือง, politics
Tags: 

Highlights:
- ‘ชัยชนะ’ ป้อง ‘3 ผู้อาวุโส ปชป.’ ลั่นเป็น ‘ไม้บรรทัดเหล็กเที่ยงตรง’
- สอนมารยาท ‘ก่อแก้ว’ ให้ศึกษาก่อนวิจารณ์ ชี้การกระทำอยู่เหนือคำพูด
- ‘ราเมศ’ ซัด ‘ก่อแก้ว’ สมองกลับด้าน ไล่ไปดัด ‘ไม้คดโกง’ บอกเจ้านายของตัวเอง
- ท้าหากคิดว่าสั่ง ‘ผู้บริหาร ปชป.’ ขับ ‘ชวน’ ออกได้ ก็ให้รีบทำ

Content:

กลายเป็นศึกวิวาทยะย่อม ๆ ระหว่าง **‘พรรคเพื่อไทย-พรรคประชาธิปัตย์’** ทั้งที่เพิ่งตัดสินใจ **‘จับมือกัน’** สำหรับกรณีที่ **ก่อแก้ว พิกุลทอง** สส.บัญชีรายชื่อ พรรคเพื่อไทย ออกมาพูดในทำนองว่า **‘3 คน ในพรรคประชาธิปัตย์’** เป็น **‘ไม้แก่ดัดยาก’**

เรื่องนี้ **ชัยชนะ เดชเดโช** สส.นครศรีธรรมราช และรองหัวหน้าพรรคประชาธิปัตย์ ได้ให้สัมภาษณ์ตอบโต้ ก่อแก้ว ว่า ตอนสัมภาษณ์แรก ๆ ก่อแก้ว ก็พูดดี โดยระบุว่า พรรคประชาธิปัตย์เป็นยุคพลัดใบ มีการทำงานบูรณาการรูปแบบใหม่ แต่การจะมาพาดพิงบุคคลในพรรคประชาธิปัตย์เป็นสิ่งไม่ถูกต้อง การจะบอกว่ามีมารยาทในการร่วมรัฐบาลกัน คือเราต้องไม่วิจารณ์กัน

เพราะทั้ง 3 คน เป็นคนที่พรรคประชาธิปัตย์ให้ความเคารพ และที่บอกว่าเป็นไม้แก่ดัดยากนั้น จริง ๆ ทั้ง 3 คน เป็นไม้บรรทัดเหล็ก ที่มีความเที่ยงตรงในการทำงาน อยู่ตลอดเวลา ฉะนั้น จึงอยากฝากบอกนายก่อแก้ว ว่า การจะมาวิพากษ์วิจารณ์ถึงบุคคลภายในพรรคการเมืองอื่น ต้องทบทวนและรู้จักมารยาทก่อน รวมถึงต้องศึกษาบุคคลเหล่านั้นให้ดีก่อน ก่อนที่จะมาวิพากษ์วิจารณ์

ส่วนเรื่องดังกล่าวจะส่งผลกระทบต่อการทำงานของพรรคเพื่อไทย กับพรรคประชาธิปัตย์ ในอนาคตหรือไม่นั้น มองว่าไม่เป็นปัญหา แต่เมื่อเทียบเชิญมา ก็จะมีการประชุมวันนี้ ฉะนั้น การที่จะอยู่ด้วยกัน ต้องทำความเข้าใจกัน และต้องยอมรับพรรคประชาธิปัตย์ มีหลากหลายความเห็น เมื่อมีมติออกมาเช่นไร เราก็ยึดมติของพรรคเป็นหลัก และคิดว่าการทำงานร่วมกันในวันข้างหน้าไม่ยาก แต่วันนี้ ต้องทำความเข้าใจกันในบางส่วนที่ยังไม่เข้าใจกัน

เมื่อถามว่า จะทำความเข้าใจกับคนที่เห็นต่างอย่างไรบ้าง ชัยชนะ มองว่า สิ่งที่พิสูจน์ได้ในอนาคต สิ่งที่สำคัญเหนือคำพูดคือการกระทำ และบุคคลที่จะเห็นด้วยในการร่วมรัฐบาลก็จะไม่ค่อยออกมาพูดอะไรมาก เพราะคิดว่าสิ่งที่เดินหน้าไปข้างหน้า และประเทศต้องเดินหน้าไปด้วยปราศจากความขัดแย้ง เพราะทุกฝ่ายก็เรียกร้องว่าประเทศต้องหมดความขัดแย้ง ซึ่งหากเรายังยึดติด ยืนอยู่กับความขัดแย้งในอดีตในอดีต ประเทศก็จะเดินหน้าไม่ได้

ผมคิดว่า วันนี้อย่าพูดเรื่องสีเสื้อเลย ว่าสีนั้นผสมกับสีนี้ สีนี้ผสมกับสีนั้น วันที่คุณผสมกันเองเรายังไม่พูด แต่วันนี้ เมื่อประชาธิปัตย์ได้รับการเทียบเชิญ และจะมีการถามมติ กลับมาบอกว่าประชาธิปัตย์มีปัญหาและลืมอุดมการณ์หรือไม่ ก่อนที่พรรคเพื่อไทยจะร่วมกับพรรคประชาธิปัตย์นั้น ก็ร่วมกับพรรคการเมืองหนึ่งเหมือนกัน จัดตั้งกับพรรคการเมืองหนึ่งเหมือน กันทำไมถึงไม่พูด วันที่เลือกตั้งเสร็จวันแรก แล้วร่วมกับพรรคการเมืองไหน แต่จัดตั้งรัฐบาลไม่สำเร็จ หลังจากนั้นพรรคเพื่อไทยก็ร่วมกับพรรคการเมืองอื่น การจัดตั้งรัฐบาลไม่มีสูตรสำเร็จ เพราะต้องยอมรับว่า เมื่อผลการเลือกตั้งออกมาเช่นนั้น สูตรสำเร็จในการจัดตั้งรัฐบาลก็ไม่มี วันนี้ในฐานะที่ผมเป็นนักการเมืองรุ่นใหม่ ผมคิดว่าวันนี้เราต้องหันหน้าเข้าหากันและสร้างการเมืองแบบสร้างสรรค์ และเดินหน้าประเทศไทยที่มีความยั่งยืน

ส่วนที่ประชุมพรรคในวันนี้จะสามารถลุล่วงไปได้ดีหรือไม่ ชัยชนะ กล่าวว่า ไม่สามารถตอบได้ ต้องรอให้ถึงเวลาที่จะมีการประชุม และดูว่ามีการซักถามประเด็นอะไรหรือไม่

ไม่สามารถตอบได้ว่า จะลุล่วงและเรียบร้อยไปได้ด้วยดีหรือไม่ เพราะการประชุมพรรคประชาธิปัตย์ทุกคนก็ทราบดีอยู่แล้วว่า เราเป็นสถาบัน ไม่มีใครเป็นเจ้าของ ต้องมีหลากหลายความเห็น และความเห็นสุดท้ายก็ต้องจบด้วยการโหวต ย้อนกลับไปตอนร่วมรัฐบาลในปี 2562 วันนั้นก็มี 2 ความเห็นเหมือนกัน สุดท้ายก็มีการโหวตและเห็นว่าร่วมรัฐบาล บางคนโหวตไม่ร่วมรัฐบาล แต่เมื่อร่วมรัฐบาลก็เป็นรัฐมนตรี ก็เป็นปกติของพรรคประชาธิปัตย์

เมื่อถามว่า ตอนนี้มีการแบ่งเป็น 21 เสียงกับ 4 เสียง จะกำหนดอะไรหรือไม่ ชัยชนะ กล่าวว่า อย่าไปมองว่าประชาธิปัตย์มี 21 เสียง เรามี 25 เสียง ซึ่งการโหวตในพรรคอาจจะเห็นไม่ตามกัน แต่มติพรรคออกมาก็เห็นตรงกัน เช่น การโหวต แพทองธาร ชินวัตร นายกฯ ไปในทางเดียวกัน เราก็งดออกเสียงทั้งหมด

คิดว่าพรรคประชาธิปัตย์จะกลับมาเป็นพรรคที่คนเชื่อมั่นได้ ประเด็นแรกเราต้องมีความสามัคคี ความเป็นเอกภาพในพรรคก่อน ซึ่งในส่วนนี้จะสามารถเรียกความเชื่อมั่นได้ ผมก็เป็นหนึ่งคนที่อาจจะเห็นต่างกับหลายคนในบางครั้ง แต่เมื่อไหร่ที่มีคนมาตำหนิคนในพรรค ในสิ่งที่ไม่ถูกต้อง ผมก็เป็นหนึ่งคนที่ยอมรับไม่ได้ หากตำหนิและมีเหตุผลแล้ว นำเสนอเป็นข้อเท็จจริง ผมก็ยอมรับ หากคนไหนผิด เราก็ไม่ไปยกยอหรือเข้าข้างอยู่แล้ว แต่ใครที่ไม่ได้มีการกระทำความผิดแล้วมาตำหนิว่าบาป ผมรับไม่ได้ 

สำหรับกรณีที่เมื่อวันที่ 28  ส.ค.ที่ผ่านมา ชวน หลีกภัย สส.บัญชีรายชื่อ และอดีตหัวหน้าพรรคประชาธิปัตย์ ออกมาระบุว่า มีการแสวงหาผลประโยชน์ภายในพรรคนั้นหมายถึงใคร ชัยชนะ กล่าวว่า ขอไม่ให้ความเห็นในประเด็นนี้ ต้องไปถามจาก ชวน หลีกภัย เองเพราะท่านเองก็เป็นผู้ใหญ่ในพรรค

เมื่อถามว่า วันนี้จะมีการถกเถียงกันยาว และจะนำไปสู่การเกิดแรงกระเพื่อมรอบใหม่ในพรรคหรือไม่ ชัยชนะ กล่าวว่า หากจบเร็ว ไม่ใช่พรรคประชาธิปัตย์ หากวันนี้จะมองว่าเรามีความขัดแย้งกับพรรคเพื่อไทย นั่นเป็นการต่อสู้กันในอดีต แต่วันนี้สถานการณ์การต่อสู้เปลี่ยนไปแล้ว 

ฉะนั้น คิดว่านับหนึ่งประเทศไทย เดินหน้าต่อไป แล้วประเทศก็จะแข็งแรงเข้มแข็ง แต่สมมติวันนี้รัฐบาลนี้ บริหารแล้วใน 6 เดือน แก้ปัญหาเศรษฐกิจไม่ได้ ปัญหาปากท้องของประชาชนยังไม่ดี สุดท้ายแล้วประชาชนก็ให้คำตอบอยู่แล้ว

นักการเมืองทุกคน ไม่มีใครนอนหลับวันนี้แล้วฝันว่าจะเป็นนั่นเป็นนี่ได้ สุดท้ายอยู่ในฉันทามติของประชาชน ว่าจะเลือกใครเข้ามาทำงาน ฉะนั้น คิดว่าผลงานในการทำงานรัฐบาลก็ต้องพิสูจน์ให้เห็นว่า เศรษฐกิจที่กำลังขาลงอยู่สามารถแก้ไขได้จริงหรือไม่ สิ่งที่เคยให้คำมั่นสัญญากับประชาชนไว้ สามารถแก้ไขได้หรือไม่ วันนี้หากประชาธิปัตย์ร่วมรัฐบาล เราก็ต้องมีเงื่อนไขว่าต้องทำอะไรในนโยบายของเราได้บ้าง และอย่างหนึ่งที่ต้องเสนออยู่แล้วคือ การแก้ปัญหาสินค้าการเกษตร การพัฒนาภาคใต้ 

ส่วนในฐานะที่เป็นฝ่ายค้าน ได้บอกลาพรรคประชาชนแล้วหรือไม่ ชัยชนะ กล่าวว่า การเมืองไม่ใช่การจากลา วันนี้เป็นรัฐบาล พรุ่งนี้เป็นฝ่ายค้าน วันนี้เป็นฝ่ายค้าน พรุ่งนี้เป็นรัฐบาล คิดว่าทุกพรรคก็อยากเป็นรัฐบาลทั้งหมด หากพรรคไหนบอกว่าไม่เป็นรัฐบาล ทำไมตอนแรกจึงเร่งจัดตั้งมีการเสนอชื่อถึงสองครั้ง แต่วันนี้การเมืองต้องเอาข้อเท็จจริงมา คิดว่าหากเราการเมืองสร้างสรรค์จริง ๆ อย่าชิงความได้เปรียบ อย่าตีกิน ขอให้เอาความจริงมาพูดซึ่งกันและกัน

เมื่อถามว่า จะมีการประชุมถึงวาระเก้าอี้ของรัฐมนตรีเลยหรือไม่ ชัยชนะ กล่าวว่า ในระเบียบวาระการประชุมมีครบ ซึ่งหากมติการร่วมรัฐบาลผ่าน ก็จะเสนอพิจารณาบุคคลที่จะดำรงตำแหน่งรัฐมนตรี 

ส่วนกรณีที่ในโซเชียลฯ มีการแซวว่า ปีที่แล้วยังไปโรงพยาบาลตำรวจ ชั้น 14 แต่รอบนี้มาร่วมรัฐบาลแล้ว ชัยชนะ ก็มองว่า คนละบทบาทหน้าที่กัน ซึ่งในส่วนที่เป็นประธานคณะกรรมาธิการการตำรวจ สภาผู้แทนราษฎร สิ่งไหนที่สังคมสงสัย เคลือบแคลน ก็ต้องไปหาข้อเท็จจริง

วันนี้ หากผมอยู่ร่วมรัฐบาลแล้ว หากรัฐบาลทำอะไรไม่ถูกต้อง ผมก็ต้องชี้แนะหรือแนะนำ ไม่ใช่การอยู่ร่วมรัฐบาลแล้ว จะตาบอด หูหนวก ฟังอะไรไม่ได้ สิ่งไหนผิดก็ต้องผิด สิ่งไหนถูกก็ต้องถูก หากพรรคประชาธิปัตย์ผิด พรรคเพื่อไทยก็สามารถแนะนำได้ อย่ามองว่าปีที่แล้ว ผมไปทำงานอีกแบบแล้ววันนี้มาร่วมรัฐบาล หากเป็นเช่นนั้น พรรคการเมืองบางพรรคเคยทำรัฐประหาร ปฏิวัติ แล้ววันนี้มาร่วมรัฐบาล ในครั้งก่อนทำไมจึงไม่ถาม

### **ซัด ‘ก่อแก้ว’ สมองกลับด้าน ไล่ไปดัด ‘ไม้คดโกง’ บอกเจ้านายของตัวเองดีกว่า**

ขณะที่ **ราเมศ รัตนะเชวง** อดีตเลขานุการประธานรัฐสภา (ชวน หลีกภัย) ก็ออกมาตอบโต้ ก่อแก้ว พิกุลทอง สส.บัญชีรายชื่อ พรรคเพื่อไทย เช่นกันว่า คำพูดที่พาดพิง **ชวน หลีกภัย**, **บัญญัติ บรรทัดฐาน** และ **จุรินทร์ ลักษณวิศิษฏ์** ในทำนองเป็น _“ไม้แก่ดัดยาก ดัดอย่างไรก็ไม่ได้ ถ้าทำอะไรที่ขัดกับผู้บริหารพรรคชุดปัจจุบันอาจถูกขับออกจากพรรคได้”_ นั้น ก่อแก้ว คงใช้สมองที่คิดกลับด้าน

เพราะ ชวน หลีกภัย เป็นนักการเมืองมาตลอดชีวิต คิดทำเพื่อประโยชน์ส่วนรวมมาโดยตลอด เป็นเสาหลักให้กับบ้านเมืองตลอดมา ไม่มีความด่างพร้อยไม่ทุจริตคิดโกงบ้านเมือง ทำงานยึดหลักความซื่อสัตย์สุจริต ไม่ต้องไปยกอะไรมาเปรียบเทียบ เพราะ ชวน ปฏิบัติตนในทางการเมืองให้เห็นเป็นประจักษ์

ไม้ที่ซื่อตรงจะไปดัดทำไม ไม้ที่คด ที่โกงต่างหากที่ต้องดัด นายก่อแก้ว ควรไปบอกเจ้านายของตัวเองมากกว่า ที่มีพฤติกรรมตรงกับที่นายก่อแก้ว ได้ยกมาเปรียบเทียบและยังทำตัวเช่นเดิม ส่วนที่บอกว่าถ้านายชวน ทำอะไรที่ขัดต่อผู้บริหารพรรคจะถูกขับออกได้นั้น ถ้าคิดว่าสั่งผู้บริหารพรรคประชาธิปัตย์ได้ ก็ให้รีบทำ 

ราเมศ ระบุว่า โดยส่วนตัวการเข้าร่วมรัฐบาล ก็รอดูมติในช่วงเย็นของวันนี้ แต่มีเหตุผลที่กรรมการบริหารพรรคและสมาชิกสภาผู้แทนราษฎรจำต้องหยิบยกขึ้นมาพิจารณาคือ การเมืองของ ‘ระบบทักษิณ’ ที่ถ่ายทอดจากรุ่นสู่รุ่น สร้างความเสียหายให้กับบ้านเมืองตลอดระยะเวลาที่ผ่านมา ซึ่ง ชวน หลีกภัย ผ่านการต่อสู้และเห็นความจริงมาตลอดระยะเวลาที่ผ่านมา และปัจจุบันที่ยังมีคดีที่ ทักษิณ ชินวัตร ฟ้อง ชวน หลีกภัย

ศาลชั้นต้น, นายชวน ชนะคดี ขณะนี้อยู่ระหว่างการพิจารณาคดีของศาลอุทธรณ์ แต่รายละเอียดที่ปรากฏในคำพิพากษามีชัด ทั้งการกระทำที่นอกกฎหมาย การทุจริต การเลือกปฏิบัติกับประชาชน การใช้นโยบายที่ก่อให้เกิดความรุนแรงต่อประชาชน ซึ่งเป็นส่วนหนึ่งที่ปรากฏชัดด้วยหลักฐาน สิ่งต่าง ๆ เหล่านี้ยากที่จะถูกลบเลือนไปด้วยกาลเวลา เพราะไม่ใช่ความขัดแย้งกันในเรื่องส่วนตัว แต่ขัดแย้งกับความไม่ถูกต้อง ขัดแย้งในแนวทางการทำการเมืองที่ยึดประโยชน์ของตนและครอบครัวมากกว่าประโยชน์ส่วนรวม พรรคประชาธิปัตย์ กับพรรคเพื่อไทย จึงเหมือนน้ำกับน้ำมัน สุดท้ายมติจะออกมาเป็นอย่างไรก็ต้องรอดู


Credit:
- กองบรรณาธิการ SPACEBAR


========================================

ID: 19161
Title: เปิดแผนฟื้นฟูความเชื่อมั่นนักท่องเที่ยว หลังน้ำลด
Slug: economic-business-tourist-flood-tourism
Published At: 2024-08-29 12:04:47
Locale: th
Excerpt: ‘เสริมศักดิ์’ เผยแผนฟื้นฟูความเชื่อมั่นนักท่องเที่ยวหลังน้ำลด มุ่งช่วยเหลือผู้ประกอบการท่องเที่ยวเร่งด่วน
Category: ธุรกิจ-เศรษฐกิจ, business, เศรษฐกิจ, economics
Tags: 

Highlights:
- ประชาสัมพันธ์ผ่านสื่อต่าง ๆ ว่าสามารถเดินทางท่องเที่ยวได้ตามปกติ


- จัดกิจกรรมออนไลน์ให้นักท่องเที่ยวแชร์ภาพท่องเที่ยวพร้อมสิทธิพิเศษ

- จัดกิจกรรมกระตุ้นการท่องเที่ยว

Content:

เสริมศักดิ์ พงษ์พานิช รัฐมนตรีว่าการกระทรวงการท่องเที่ยวและกีฬา เปิดเผยภายหลังการประชุมคณะกรรมการอำนวยการติดตามสถานการณ์อุทกภัยที่ส่งผลกระทบต่ออุตสาหกรรมท่องเที่ยว พ.ศ.2567 ว่า สถานการณ์อุทกภัยในหลายพื้นที่ของประเทศไทยกำลังอยู่ในความห่วงใยของกระทรวงฯ โดยเฉพาะในจังหวัดเชียงราย พะเยา น่าน แพร่ สุโขทัย และอุตรดิตถ์ ซึ่งได้รับผลกระทบจากน้ำท่วมและดินโคลนสไลด์ ส่งผลให้แหล่งท่องเที่ยวบางแห่งต้องปิดให้บริการชั่วคราว

หลังสถานการณ์น้ำลด กระทรวงการท่องเที่ยวและกีฬา โดยการท่องเที่ยวแห่งประเทศไทย (ททท.) ได้เตรียม**แผนฟื้นฟูการท่องเที่ยวในพื้นที่ได้รับผลกระทบ** เช่น การประชาสัมพันธ์ผ่านสื่อต่าง ๆ เพื่อสร้างความรับรู้ว่าสามารถเดินทางท่องเที่ยวได้ตามปกติ จัดกิจกรรมออนไลน์ให้นักท่องเที่ยวแชร์ภาพท่องเที่ยวพร้อมสิทธิพิเศษจากโรงแรม ร้านอาหาร และสายการบิน รวมถึงกิจกรรมกระตุ้นการท่องเที่ยว เช่น **Amazing Nan Marathon, เที่ยวแพร่ไม่แคร์ฝน, Amazing เสน่ห์ศิลป์ถิ่นแพร่, Wet Series Music Festival 2024 ที่สิงห์ปาร์คเชียงราย** และกิจกรรมส่งเสริมการขายสินค้าและบริการของผู้ประกอบการท่องเที่ยวในพื้นที่

นอกจากนี้ รัฐบาลยังมีมาตรการเร่งด่วนเพื่อช่วยเหลือผู้ประกอบการที่ได้รับผลกระทบจากอุทกภัย โดยร่วมกับธนาคารของรัฐในการพักชำระหนี้ และสินเชื่อดอกเบี้ยต่ำเพื่อฟื้นฟูกิจการ

Credit:
- กองบรรณาธิการ SPACEBAR


========================================

ID: 19159
Title: ‘ศิริโชค’ อดีต สส.สงขลา โพสต์ลาแล้ว ‘ปชป.’ เซ่นปมร่วม ‘เพื่อไทย-ไร้สัจจะ’
Slug: sirichok-sopha-democrat-29-aug-24
Published At: 2024-08-29 11:35:10
Locale: th
Excerpt: ลาแล้วประชาธิปัตย์! อดีต สส.สงขลา ‘ศิริโชค โสภา’ ยื่นหนังสือลาออกจากสมาชิกพรรค ผิดหวังพรรคไร้สัจจะ-อุดมการณ์ หลังร่วมรัฐบาล ‘เพื่อไทย’ แอบหวังสักวันพรรคจะหวนกลับมายิ่งใหญ่ 

Category: การเมือง, politics, การเมืองระดับชาติ, national
Tags: 

Highlights:
- ลาแล้วประชาธิปัตย์! อดีต สส.สงขลา ‘ศิริโชค โสภา’ ยื่นหนังสือลาออกจากสมาชิกพรรค 
- ผิดหวังพรรคไร้ ‘สัจจะ-อุดมการณ์’ หลังร่วมรัฐบาล ‘เพื่อไทย’
- แอบหวังสักวันพรรคจะหวนกลับมายิ่งใหญ่ 


Content:

อีกหนึ่ง **อาฟเตอร์ช็อก** ที่ตามมาหลังปรากฏภาพ **พรรคเพื่อไทย** ส่งเทียบเชิญให้ **พรรคประชาธิปัตย์** มาเข้าร่วมรัฐบาลวานนี้ (29 ส.ค.) นอกจากเสียงวิพากษ์วิจารณ์ต่างๆ แล้ว ผู้สนับสนุนพรรคบางคนถึงกับทนไม่ไหว ร่อนหนังสือขอลาออกจากสมาชิกพรรค

โดยคนที่ออกมาเคลื่อนไหวเรื่องนี้คือ **ศิริโชค โสภา อดีต สส.สงขลา พรรคประชาธิปัตย์ (ปชป.)** ได้โพสต์เฟซบุ๊กส่วนตัว พร้อมโชว์ **หนังสือขอลาออกจากการเป็นสมาชิกพรรคประชาธิปัตย์** ระบุข้อความเกี่ยวกับการเริ่มต้นงานกับพรรคประชาธิปัตย์ ตั้งแต่ปี 2544 จนกระทั้งได้ับการเลือกตั้งต่อเนื่อง 4 สมัย การทำงานในฐานะฝ่ายค้านอภิปรายรัฐบาลในประเด็นต่างๆ 

พร้อมขอบคุณคณะบุคคลที่อยู่เบื้องหลังความสำเร็จ ทั้งเพื่อน สส. พรรคประชาธิปัตย์ และที่**ต้องขอบคุณเป็นพิเศษ คือ ชวน หลีกภัย และ อภิสิทธิ์ เวชชาชีวะ ที่คอยสนับสนุน** และให้คำปรึกษามาตลอด และที่ขาดไม่ได้ คือ พี่ถาวร เสนเนียม ที่คอยช่วยกัน ดูแลพยานปากสำคัญของผม ที่แม้ตอนหลังพยานผมจะเสียชีวิตก็ตาม 

และตลอดระยะเวลาเกือบ 30 ปี ที่เป็นสมาชิกพรรคประชาธิปัตย์ **คิดเสมอว่าที่นี่คือบ้านเดียวและบ้านหลังสุดท้าย** แต่เมื่อพรรคประชาธิปัตย์ในปัจจุบันมีอุดมการณ์ ที่ต่างไปจากพรรคประชาธิปัตย์ในอดีตเป็นอย่างมาก **ผมจึงมีความจำใจ ต้องเดินจากไปแม้จะมีความอาลัยอาวรณ์ต่อพรรคมาก**

“ผมเชื่อเสมอว่านักการเมืองต้องมีสัจจะวาจา และอุดมการณ์ที่ต้องรักษา หากปราศจากทั้งสองสิ่งนี้ ก็เป็นได้แค่นักเลือกตั้ง คืนนี้ทั้งคืน เป็นคืนที่ผมนอนไม่หลับ เพราะเช้านี้แล้วที่ผมจำต้องยื่นหนังสือลาออกจากพรรคฯ ที่ผมรักและเทิดทูนที่สุดทั้งน้ำตา แต่ผมก็ยังหวัง แม้จะเป็นความหวังอันน้อยๆ ว่าสักวันพรรคประชาธิปัตย์จะกลับมายิ่งใหญ่ อีกครั้ง พร้อมกับอุดมการณ์ที่มั่นคง และเป็นที่พึ่ง ที่หวังของประชาชนได้   แล้วผมจะเฝ้ารอดูครับ ขอแสดงความนับถือ นายศิริโชค โสภา อดีตสมาชิกพรรคปชป.”

ต่อมา ศิริโชค ให้สัมภาษณ์สั้นๆ ว่า ได้เดินทางมาที่ทำการพรรคเพื่อเขียนใบลาออกจากการเป็นสมาชิกพรรคปชป. โดยยื่นแสดงเจตจำนงค์ของลาออกไปแล้ว พร้อมเขียนเหตุผลชี้แจงสมาชิกและฐานเสียงของตัวเองในพื้นที่ จ.สงขลา ว่า **อุดมการณ์ของคนเปลี่ยนไป แต่ผมยังยึดมั่นอุดมการณ์ของพรรค จึงขอลาออกจากพรรคดีกว่า** และยังไม่สมัครเข้าสังกัดพรรคการเมืองใด รอดูความเป็นไปสักระยะ เพราะยังมีความหวังที่พรรคประชาธิปัตย์ว่ายังมีคนที่ยึดมั่นต่ออุดมการณ์พรรคเช่นเดียวกับผมอีกมาก

Credit:
- กองบรรณาธิการ SPACEBAR


========================================

ID: 19158
Title: Photo Story : ‘ลุงป้อม’ ยิ้มแป้น ตอบสั้นๆ “สบายมาก”
Slug: pavit-palang-pracharath-party-executive-committee-meeting
Published At: 2024-08-29 11:20:56
Locale: th
Excerpt: “สบายมาก” ! ‘ลุงป้อม’ ยิ้มตอบสั้นๆ หลังถูกถามสถานการณ์ ‘พลังประชารัฐ’ ถูกเตะพ้นรัฐบาล
Category: การเมือง, politics, การเมืองระดับชาติ, national
Tags: 

Highlights:
- “สบายมาก” ! ‘บิ๊กป้อม’ ยิ้มตอบสั้นๆ หลังถูกถามสถานการณ์ ‘พลังประชารัฐ’ ถูกเตะพ้นรัฐบาล

Content:

ภายหลังกรรมการบริหารพรรคพลังประชารัฐ ได้มีการพูดคุยกันราว 40 นาที **'พลเอกประวิตร วงษ์สุวรรณ'** หัวหน้าพรรคพลังประชารัฐ ได้ลงจากห้องประชุม โดยผู้สื่อข่าวได้พยายามสอบถามว่า บรรยากาศการประชุมในวันนี้เป็นอย่างไรบ้าง และสบายดีหรือไม่ ภายหลังจากมีข่าว ว่ารัฐบาลที่นำโดยพรรคเพื่อไทยได้มีการเทียบเชิญพรรคประชาธิปัตย์ เข้ามาเป็นส่วนหนึ่งของพรรคร่วมรัฐบาล 

โดยพลเอกประวิตร มีสีหน้าที่ยิ้มแย้ม พร้อมกล่าวสั้นๆ ว่า **"สบายมาก"** ก่อนจะเดินขึ้นรถและเดินทางออกจากพรรคไป โดยไม่มีการให้สัมภาษณ์ใดๆ

Credit:
- กองบรรณาธิการ SPACEBAR
- อมรเทพ โชติเฉลิมพงษ์


========================================

ID: 19153
Title: ดิจิทัลวอลเล็ตแปลงร่าง ไม่ตอบโจทย์กระตุ้น ศก.
Slug: economy-digitalwallet-stimulus
Published At: 2024-08-29 11:00:00
Locale: th
Excerpt: Deep SPACE – กลับตัวก็ไม่ทัน ก้าวต่อก็ต้องยอมเสี่ยงกับนโยบายเรือธง โครงการแจกเงินหมื่น ตามที่ลั่นเอาไว้ทั้งผู้เป็นพ่อนายกฯ และนายกฯ อุ๊งอิ๊งค์ อุปสรรคมันเยอะ อาจต้องเจอยุคสมัยแห่งนักร้อง หยิบพรบ.วินัยการเงินการคลังฯ มาเล่นงาน ยังไม่นับรวมฝ่ายค้านและฝ่ายแค้น ที่จ้องจะฟาดอยู่ทุกเวลา ติดตามใน Deep SPACE...ลึกกว่าที่รู้
Category: Deep SPACE, deep-space
Tags: 

Highlights:
- เปลี่ยนจากแจกเงินดิจิทัลเป็นเงินสด


- ช่วยกระตุ้นเศรษฐกิจได้เพียงชั่วคราว

- มรสุมอาจกำลังก่อตัว พร้อมปล่อยแรงกระแทก

Content:

_“คณะกรรมการฯ เขาเล่าให้ฟังว่าจะใช้งบฯ ราว 1.45 แสนล้านบาท ไปแจกให้กับกลุ่มเปราะบาง 13.5 ล้านคน และคนพิการอีก 1 ล้านคน รวม 14.5 ล้านคน เป็นการกระตุ้นเศรษฐกิจเบื้องต้นในเดือนกันยายนนี้ พอเดือนตุลาคมงบประมาณใหม่ออก คนที่ลงทะเบียนกับ “ทางรัฐ” ทั้งหมดก็จะถูกคัดว่าคุณสมบัติครบหรือไม่ ซ้ำกับกลุ่มเปราะบางหรือผู้พิการหรือไม่ เหลือเท่าไรก็เอางบฯปี 2568 ไปจ่ายให้กับกลุ่มที่ลงทะเบียนที่เหลือ_”

หลังจากการประกาศบนเวทีแสดงวิสัยทัศน์ Vision for Thailand 2024 ของพ่อนายกฯ ทักษิณ ชินวัตร เมื่อคืนวันที่ 22 สิงหาคมที่ผ่านมา ที่เปิดเผยถึงแนวทางในการผลักดันโครงการดิจิทัลลวอลเล็ตให้สามารถเดินต่อไปได้

ชาวบ้านที่ถือ**บัตรสวัสดิการแห่งรัฐและคนพิการ** จำนวนกว่า 14.5 ล้านคน ที่อยู่ใน**กลุ่มเปราะบาง**ก็เริ่มกลับมามีความหวังที่และมีอาการ “**ใจจด ใจจ่อ**” รอที่จะได้เงินหมื่นจากรัฐบาลเป็นกลุ่มแรกก่อนสิ้นเดือนกันยายนนี้  

ตลอดหนึ่งปีที่ผ่านมา รัฐบาลของอดีตนายกฯ เศรษฐา ทวีสิน ต้องพลิกแผนหลายตลบในการ **“ดิ้นรน”** หาเม็ดเงินเพื่อมาใช้ในโครงการนี้ จนมาได้ข้อสรุปในการวางกรอบการใช้เงินจากงบประมาณเพื่อดำเนินโครงการนี้เอาไว้สูงถึง 4.5 แสนล้าน โดยคาดว่าจะแจกเงินหมื่นบาทผ่านโครงการดิจิทัลวอลเล็ตให้กับคนไทยราว45 ล้านคน โดยจะใช้เม็ดเงินจากงบประมาณในปี 2567 ในวงเงินราว 1.65 แสนล้านบาท และ งบประมาณปี 2568 อีกราว 2.85 แสนล้านบาท 

แต่กว่าจะ **“ปลดล็อค”** เรื่องงบฯ ในการทำโครงการได้สำเร็จ ก็เกิด “**อุบัติเหตุทางการเมือง”** ที่ทำให้อดีตนายกฯ เศรษฐา ต้องหลุดจากตำแหน่งจากคำวินิจฉัยของศาลรัฐธรรมนูญ ในเรื่องมาตรฐานทางจริยธรรมต้องมีการจัดตั้งรัฐบาลใหม่ที่มี “อุ๊งอิ๊งค์” แพทองธาร ชินวัตร เป็นนายกฯ ซึ่งยังอยู่ในระหว่างการจัดตั้งคณะรัฐมนตรีและแถลงนโยบายต่อรัฐสภาฯ ในขณะที่ระยะเวลาค่อนข้างกระชั้น เนื่องจากต้องเร่งการใช้งบประมาณในปี 2567 ให้ทันในวันที่ 30 กันยายน 2567 

**“เดดไลน์”** หรือเส้นตายสำคัญ ทำให้ต้องมีการปรับแผนใหม่อีกครั้ง เพราะหากจะเดินหน้าตามแผนเดิม ถึงแม้รัฐบาลจะเปิดให้ผู้ที่มีคุณสมบัติอยู่ในข่ายที่จะได้รับการแจกเงินดิจิทัลวอลเล็ตหมื่นบาท กลุ่มแรกที่มีลงทะเบียนผ่านแอปพลิเคชัน “ทางรัฐ” ซึ่งมีราว 30 ล้านคนไปแล้ว แต่หากจะแจกในรูปแบบเดิมที่ยังมีเงื่อนไขและขั้นตอนอีกหลายเรื่องที่ยังไม่มีความพร้อม ทำให้ไม่สามารถเริ่มได้ทันในปีงบประมาณ 2567 

การ**แจกในรูปของเงินสดผ่านกลุ่มเปราะบาง**ที่ถือบัตรสวัสดิการแห่งรัฐและคนพิการจำนวนราว 14.5 ล้านคนอยู่แล้ว จึง**เป็นตัวเลือกเป็นอันดับแรก** เพราะสามารถโอนเงินให้ได้ทันที **ส่วนที่เหลือต้องรอแจกในรอบที่สองในปีงบประมาณ 2568 เพราะหากไม่ทันก็ต้องพับโครงการไปเลย**

เพราะความเร่งรีบ และต้องเร่งรัด ในการใช้เม็ดเงิน ถึงแม้รัฐบาลของ นายกฯ ”อุ๊งอิ๊งค์” อาจจะสามารถแก้ปัญหาเฉพาะหน้าแจกเงินหมื่นให้กับกลุ่มเปราะบางได้ทัน **“เดดไลน์”** ก่อนสิ้นเดือนกันยายน แต่เม็ดเงินกว่า 1.45 แสนล้านบาทที่หว่านลงไป อาจจะไม่ได้ช่วยสร้าง **“พายุหมุนทางเศรษฐกิจ”** หรือช่วยในการกระตุ้นเศรษฐกิจได้ตามเป้าหมายอย่างที่วาดหวังไว้ นอกจากจะเป็น **“การขายผ้าเอาหน้ารอด”** เพื่อแจกเงินหมื่นให้ได้ตามสัญญาที่หาเสียงเอาไว้ 

สาเหตุเพราะการแจกเงินในโครงการดิจิทัลวอลเล็ต ที่จะเปลี่ยนรูปแบบเป็นการแจกเป็นเงินสดแทนเข้าไปในบัญชีของผู้ที่ถือบัตรสวัสดิการแห่งรัฐนั้น ทำให้ไม่สามารถควบคุมการใช้ได้เลย ชาวบ้านสามารถจะเอาเงินไปใช้ซื้อหรือจับจ่ายใช้สอยอะไรก็ได้ เท่ากับเป็นการเอาเงินงบประมาณนับแสนล้านบาท ไปใช้ในสิ่งที่อาจไม่ได้ทำให้เกิดประโยชน์ ตรงตามวัตถุประสงค์ที่ตั้งไว้ในตอนแรก 

**เม็ดเงินกว่า 1.45 แสนล้านบาท อาจจะกลายเป็นเพียงเม็ดเงินที่จะไปช่วยอุดหนุนการอุปโภคบริโภค ที่จะช่วยกระตุ้นเศรษฐกิจได้เพียงชั่วคราว ไม่เกิดผลทวีคูณต่อระบบเศรษฐกิจ Multiplier Effect หรือ “พายุหมุน” ที่อาจทำให้เกิดคำถามในเรื่องของการคุ้มค่าในการใช้งบประมาณ** 

ในยุคแห่งนิติสงคราม และยุคสมัยแห่ง “นักร้อง” รัฐบาลของ นายกฯ “อุ๊งอิ๊งค์” แพทองธาร อาจจะต้องตอบคำถามจากบรรดานักร้อง ที่อาจจะหยิบยก พรบ.วินัยการเงินการคลังฯ มาเล่นงานอย่างแน่นอน

เพราะหากพิจารณาจาก**มาตรา 6-7 ของ พรบ.วินัยการเงินการคลังฯ** ระบุไว้ว่าการจัดทำงบประมาณต้องพิจารณาความคุ้มค่า ต้นทุน และผลประโยชน์ เสถียรภาพและความมั่นคงทางเศรษฐกิจและสังคม ตลอดจนความยั่งยืนทางการคลังของรัฐ และใน**มาตรา 9** ยังระบุว่าในการจัดทำนโยบายการคลังและงบประมาณ ต้องพิจารณาถึงภาระการเงินการคลังที่เกิดขึ้นแก่รัฐ รวมถึงความเสี่ยงและความเสียหายที่อาจเกิดขึ้นแก่การเงินการคลังของรัฐอย่างรอบคอบ

ที่สำคัญ นอกจากนี้ _มาตรา 9 วรรคสองยังบัญญัติว่า คณะรัฐมนตรีต้องไม่บริหารราชการแผ่นดินโดยมุ่งสร้างความนิยมทางการเมืองที่อาจก่อให้เกิดความเสียหายต่อระบบเศรษฐกิจของประเทศและประชาชนในระยะยาว_

ต้องไม่ลืมว่า **การแจกเงินตามโครงการนี้ เข้าข่ายการสร้างความนิยมทางการเมืองให้แก่พรรคเพื่อไทย ในขณะที่โครงการดังกล่าวได้สร้างภาระทางการคลัง** จากเม็ดเงินที่ต้องใช้สูงถึง 4.5 แสนล้านบาท ที่ทำให้**รัฐบาลต้องมีการกู้หนี้สาธารณะเพิ่มขึ้น** จนอาจจะเข้าข่ายก่อให้เกิดความ**เสียหายต่อระบบเศรษฐกิจของประเทศและประชาชนในระยะยาว**

**จากจุดเริ่มต้นที่พ่อของนายกฯ “อุ๊งอิ๊งค์” เจ้าของ “ไอเดีย” กล่าวไว้ว่า "ดิจิทัลวอลเล็ตเป็นการยิงนก 3 ตัวด้วยกระสุนนัดเดียว คือกระตุ้นเศรษฐกิจ สร้าง EcoSystem ให้คนไทยก้าวเข้าสู่สังคม “ดิจิทัล” และ สร้างฐานข้อมูลเพื่อต่อยอดการทำนโยบายเศรษฐกิจเชิงมหภาคในอนาคต แต่มาถึงวันนี้ โครงการดิจิตอลวอลเล็ต ที่ต้อง “เปลี่ยนปกเปลี่ยนเนื้อ” กันรายวัน ทำท่าจะเป็นเพียง “กระสุนด้าน” ไม่ตอบโจทย์ทั้ง 3 ข้อเสียแล้ว** 

ถึงแม้อาจจะช่วยให้พรรคเพื่อไทยรักษาและสร้างความนิยมทางการเมืองกับกลุ่มคนเปราะบางที่เป็นฐานสำคัญของพรรคเอาไว้ได้ แต่ก็**คงต้องเตรียมรับแรงกระแทกที่จะตามมาจากฝ่ายค้านและฝ่ายแค้นที่กำลัง “ลับมีด” รออยู่อย่างแน่นอน**

Credit:
- เด็กเทพ


========================================

ID: 19157
Title: บั้นปลาย ‘พปชร.’ กินเหล้า ‘ลุงป้อม’ อย่าเมาเตะลุง  
Slug: palang-pracharath-party-executive-committee-meeting-29-aug-2024
Published At: 2024-08-29 10:41:30
Locale: th
Excerpt: จับตาวาระถกแกนนำ ‘พปชร.’ เอาไงต่อหลังถูกลอยแพ ‘รัฐบาลอิ๊งค์ 1’ ด้าน ‘วิรัช’ ลั่นตอนเลือกตั้ง “เงินก็เงินลุง ซื้อเหล้ามากิน” หลังเลือกตั้ง  “กินเสร็จ เมาก็เตะลุง” 
Category: การเมือง, politics, การเมืองระดับชาติ, national
Tags: 

Highlights:
- จับตาวาระถกแกนนำ ‘พปชร.’ เอาไงต่อหลังถูกลอยแพ ‘รัฐบาลอิ๊งค์ 1’ 
- วิรัช’ ลั่นตอนเลือกตั้ง “เงินก็เงินลุง ซื้อเหล้ามากิน” หลังเลือกตั้ง  “กินเสร็จ เมาก็เตะลุง” 

Content:

‘พล.อ.ประวิตร วงษ์สุวรรณ’ หัวหน้าพรรคพลังประชารัฐ นัดกรรมการบริหารพรรคประชุมร่วมกันที่ที่ทำการพรรค คาดหารือกำหนดท่าทีการทำงานของพรรค หลังพรรคเพื่อไทยปฏิเสธร่วมรัฐบาล การประชุมเริ่มขึ้น เวลา 09.35 น.  

วันนี้ พล.อ.ประวิตร สวมชุด สีน้ำเงิน และรองเท้าสีน้ำเงิน ขึ้นห้องประชุมทันที โดยไม่ให้สัมภาษณ์สื่อมวลชนแต่อย่างใด

ขณะที่ กรรมการบริหารพรรคที่เข้าร่วมประชุม ประกอบด้วย ‘ไพบูลย์ นิติตะวัน’ รองหัวหน้าพรรค ‘กาญจนา จังหวะ’ กรรมการบริหารพรรค ‘ชัยวุฒิ ธนาคมานุสรณ์' รองหัวหน้าพรรค ‘อภิชัย เตชะอุบล’ กรรมการบริหารพรรค ‘วิรัช รัตนเศรษฐ’ รองหัวหน้าพรรค และ‘พล.ต.ท. ปิยะ ต๊ะวิชัย’ ทีมโฆษกพลังประชารัฐ ซึ่งการประชุมในวันนี้ไม่มี กรรมการบริหารที่อยู่ใน ‘ก๊วนผู้กอง’ เข้าร่วมด้วยแม้แต่คนเดียว

อย่างไรก็ดี  ‘วิรัช’ ได้ให้สัมภาษณ์ก่อนเข้าร่วมประชุมกรรมการบริหารพรรค ถึงกรณีพรรคพลังประชารัฐไม่ได้ร่วมรัฐบาล จะเดินอย่างไรต่อไป ว่า วันนี้ด้วยความรักความผูกพันกับหัวหน้าพรรค (พล.อ.ประวิตร) พวกเราเห็นว่าตอนเลือกตั้งกว่าจะได้มา เหนื่อยเลือดตาแทบกระเด็น เหนือ ใต้ ออก ตก มีหัวหน้าพรรค มีตนเอง มีเลขาธิการพรรค 2-3 ที่ประจำอยู่ แต่วันนี้พอแยกกัน มันก็มีความรู้สึกว่าใจหาย แต่ทั้งนี้ทั้งนั้น เราก็ตั้งอกตั้งใจในการที่จะทำอย่างไรให้พรรคพลังประชารัฐคงอยู่

“ผมก็มาคิดถึงเรื่องอดีตเดิมๆ และคิดว่า เอ๊ะ ตอนเลือกตั้งก็อีกแบบนึง พอหลังเลือกตั้งก็มีความรู้สึกว่า เงินก็เงินลุง ซื้อเหล้ามากิน กินเสร็จ เมาก็เตะลุง ผมมีความรู้สึกแค่นั้น” 

ผู้สื่อข่าวถามว่า ที่พูดหมายถึงกลุ่ม ‘ร.อ.ธรรมนัส พรหมเผ่า’ เลขาธิการพรรค ใช่หรือไม่ วิรัชไม่ตอบและกล่าวว่า พอแล้ว 

เมื่อถามว่า ที่มาประชุมกรรมการบริหารพรรควันนี้ แสดงให้เห็นว่าจะกลับมาช่วยลุงอีกครั้งใช่หรือไม่ วิรัช กล่าวว่า ก็วันนี้มาแล้วไง 

เมื่อถามว่า คิดอย่างไรที่พรรคพลังประชารัฐไม่ได้เป็นรัฐบาลแล้ว แกนนำพรรคพลังประชารัฐกล่าวว่า ก็ไม่ได้เป็นไง ถึงมา 

เมื่อถามอีกว่า ที่หายไป หายไปทำอะไรมา วิรัช กล่าวว่า พักผ่อน 

เมื่อถามถึงกรณีมีข่าวว่าไปอยู่กับพรรคประชาชน วิรัช กล่าวว่า ไม่มี ไม่เคยไปไหนเลย 

เมื่อถามอีกว่า ที่ผ่านมา ไม่เคยคิดที่จะทิ้งลุงใช่หรือไม่ วิรัช กล่าวว่า ไม่เคยเลย เจอลุงประจำ

เมื่อถามว่า มั่นใจว่า พรรคพลังประชารัฐจะยังเดินหน้าต่อไปได้ใช่หรือไม่ วิรัช กล่าวว่า ไปได้ 

เมื่อถามว่าในฐานะที่อยู่กับลุงมาตลอด เจอทุกสถานการณ์คิดว่าลุงจะสามารถไปต่อได้หรือไม่ เพราะมีการพูดว่า ปิดสวิตซ์ 3 ป.ไปเรียบร้อยแล้ว วิรัช กล่าวว่า ไม่เป็นไร รอเวลาส่วนจะรอเวลา 

เมื่อถามว่า มั่นใจว่าลุงป้อมจะกลับมาอย่างสมศักดิ์ศรีได้ใช่หรือไม่ วิรัช ไม่ตอบ แต่ยกนิ้วโป้ง 2 ข้าง 

ส่วนจะมีการงัดกฎหมายมาสู้กับพรรคเพื่อไทยหรือไม่ วิรัช กล่าวว่า คงต้องรอดู

ผู้สื่อข่าวรายงานว่าการมาพรรคพลังประชารัฐของวิรัชครั้งนี้ ถือเป็นการปรากฏตัวร่วมกิจกรรมกับพรรคครั้งแรกอย่างเป็นทางการ นับตั้งแต่การเลือกตั้งปี 66 โดย วิรัช สวมเสื้อตาไก่ ซึ่งเป็นสัญลักษณ์ปีนักกษัตริย์ของ พล.อ.ประวิตร ด้วย ส่วนกรรมการบริหาร และ ไผ่ ลิกค์ สส.กำแพงเพชร เข้าร่วมประชุมเช่นกัน

อย่างไรก็ตาม เจ้าหน้าที่พรรค แจ้งสื่อมวลชนว่า ภายหลังประชุมเสร็จสิ้น ไพบูลย์ นิติตะวัน รองหัวหน้าพรรค จะลงมาแถลงกับสื่อมวลชน

Credit:
- กองบรรณาธิการ SPACEBAR
- อมรเทพ โชติเฉลิมพงษ์


========================================

ID: 19156
Title: ดึงผู้ผลิตปุ๋ย ลดราคาเฟสใหม่ ลดต้นทุนเกษตรกร  
Slug: economic-business-chemical-fertilizers-agricultural
Published At: 2024-08-29 10:37:26
Locale: th
Excerpt: กรมการค้าภายใน เกาะติดสถานการณ์ปุ๋ยและเคมีเกษตร หลังเข้าสู่ฤดูกาลเพาะปลูก ซึ่งส่วนใหญ่ราคาต่ำกว่าปีก่อน แต่เพื่อช่วยลดต้นทุนให้กับเกษตรกร ผนึกกำลังผู้ผลิต กระทรวงเกษตรและสหกรณ์ จัดทำโครงการลดราคาปุ๋ยและเคมีเกษตรเพื่อเกษตรกร ลดราคาปุ๋ยที่ใช้ในการเพาะปลูกทุกชนิด ดีเดย์ 1 ต.ค.นี้  
Category: ธุรกิจ-เศรษฐกิจ, business, เศรษฐกิจ, economics
Tags: 

Highlights:
- เริ่มดำเนินการตั้งแต่วันที่ 1 ตุลาคม ถึง 31 ธันวาคม 2567

- เชื่อมโยงปุ๋ยและเคมีเกษตรลดราคาจากโรงงาน


- ครอบคลุมสูตรปุ๋ยและเคมีเกษตรที่ใช้ในการเพาะปลูกพืชทุกชนิด

Content:

อุดม ศรีสมทรง รองอธิบดีกรมการค้าภายใน เปิดเผยว่า ในช่วงเดือนตุลาคม-ธันวาคม 2567 เกษตรกรมีความต้องการใช้ปุ๋ยเคมีและเคมีเกษตรในการปลูกพืชหลายชนิด โดยเฉพาะพืชที่ต้องใช้ปุ๋ยและเคมีเกษตรทั้งปี เช่น ปาล์มน้ำมัน ยางพารา ไม้ผล และไม้ดอกไม้ประดับ จึงได้ติดตามสถานการณ์ด้านปริมาณและราคาอย่างใกล้ชิด โดยราคาปุ๋ยในปัจจุบัน (ราคาเฉลี่ยภาคกลาง) อยู่ในระดับที่ต่ำกว่าช่วงเดียวกันของปีที่แล้ว เช่น ปุ๋ยยูเรีย (46-0-0) ราคาเฉลี่ยกระสอบละ 830 บาท ต่ำกว่าปีที่แล้ว 1% ปุ๋ยฟอสเฟต (18-46-0) ราคาเฉลี่ยกระสอบละ 1,150 บาท ทรงตัวเท่ากับปีที่แล้ว ปุ๋ยโพแทส (0-0-60) ราคาเฉลี่ยกระสอบละ 850 บาท ต่ำกว่าปีที่แล้ว 19% 

สำหรับยาปราบศัตรูพืชที่เกษตรกรใช้มาก ได้แก่ ยาฆ่าหญ้าไกลโฟเซต ราคาเฉลี่ยอยู่ที่ 145 บาท/ลิตร ลดลง 15% ยาฆ่าหญ้ากลูโฟซิเนต ราคาเฉลี่ยอยู่ที่ 180 บาท/ลิตร ลดลง 16% และยาฆ่าแมลงอะบาเมกติน ราคาเฉลี่ยอยู่ที่ 160 บาท/ลิตร ลดลง 16% ทั้งนี้ ราคาจะแตกต่างกันไปตามพื้นที่และยี่ห้อ  

รองอธิบดีกรมการค้าภายใน กล่าวว่า แม้ราคาปุ๋ยเคมีและเคมีเกษตร จะปรับลดลงจากปีก่อนแล้ว แต่เพื่อเป็นการลดต้นทุนให้กับเกษตรกร รองนายกรัฐมนตรีและรัฐมนตรีว่าการกระทรวงพาณิชย์ ได้สั่งการให้ อธิบดีกรมการค้าภายใน ประชุมหารือร่วมกับกรมส่งเสริมสหกรณ์ กรมส่งเสริมการเกษตร สมาคมการค้าปุ๋ยและธุรกิจการเกษตรไทย สมาคมการค้าผู้ผลิตปุ๋ยไทย สมาคมคนไทยธุรกิจเกษตร และสมาคมอารักขาพืชไทย เพื่อพิจารณาจัดทำโครงการลดราคาปุ๋ยและเคมีเกษตรเพื่อเกษตรกรต่อไป หลังจากที่ได้ดำเนินการมาแล้วก่อนหน้านี้ และเกษตรกรพอใจ  

ทั้งนี้ **โครงการใหม่ จะเริ่มดำเนินการตั้งแต่วันที่ 1 ตุลาคม ถึง 31 ธันวาคม 2567 โดยจะเชื่อมโยงปุ๋ยและเคมีเกษตรลดราคาจากโรงงาน มาจำหน่ายให้แก่เกษตรกรผ่านสถาบันเกษตรกร ซึ่งครอบคลุมสูตรปุ๋ยและเคมีเกษตรที่ใช้ในการเพาะปลูกพืชทุกชนิด ไม่ว่าจะเป็นนาข้าว พืชไร่ พืชสวน ไม้ผล และไม้ดอกไม้ประดับ** ขณะนี้อยู่ระหว่างการรวบรวมรายการปุ๋ยและเคมีเกษตรจากผู้ผลิต/ผู้นำเข้า 

โดยเกษตรกรที่สนใจ สามารถสั่งซื้อผ่านสถาบันเกษตรกรที่ตนเป็นสมาชิก เช่น สหกรณ์การเกษตร ศูนย์จัดการดินปุ๋ยชุมชน วิสาหกิจชุมชน และแปลงใหญ่ ซึ่งสถาบันเกษตรกรจะเป็นผู้รวบรวมยอด การสั่งซื้อแจ้งไปยังสำนักงานเกษตรจังหวัด สำนักงานเกษตรอำเภอ หรือสำนักงานสหกรณ์จังหวัดในแต่ละพื้นที่ โดยกรมจะเผยแพร่รายการและราคาสินค้าปุ๋ยและเคมีเกษตรที่เข้าร่วมโครงการทางเว็บไซต์กรมการค้าภายใน www.dit.go.th และจะมีการแถลงข่าวประชาสัมพันธ์ให้เกษตรกรทั่วประเทศได้รับทราบในรายละเอียดต่อไป

Credit:
- กองบรรณาธิการ SPACEBAR


========================================

ID: 19155
Title: ‘มาดามเดียร์’ ถาม ‘ผู้บริหาร ปชป.’ ก้าวข้ามความขัดแย้งหรือก้าวข้ามหัวประชาชน?
Slug: watanya-criticized-the-democrat-party-participation-in-the-government
Published At: 2024-08-29 10:28:35
Locale: th
Excerpt: ‘มาดามเดียร์’ ถาม ‘ผู้บริหารประชาธิปัตย์’ ก้าวข้ามความขัดแย้ง หรือ ก้าวข้ามหัวประชาชน? หลังเข้าร่วมรัฐบาล ชี้เป็นการตัดสินใจที่ทำลายพรรค-ทำลายศรัทธา เผยการกู้วิกฤตในวันที่แพ้ ต้องเป็น ‘ฝ่ายค้าน’ ตรวจสอบถ่วงดุลอำนาจรัฐ
Category: การเมือง, politics
Tags: 

Highlights:
- ‘มาดามเดียร์’ ถาม ‘ผู้บริหารประชาธิปัตย์’ ก้าวข้ามความขัดแย้ง หรือ ก้าวข้ามหัวประชาชน?
- หลัง ‘เข้าร่วมรัฐบาล’ ชี้เป็นการตัดสินใจที่ทำลายพรรค-ทำลายศรัทธา  
- เผยการกู้วิกฤตในวันที่แพ้ ต้องเป็น ‘ฝ่ายค้าน’ ตรวจสอบถ่วงดุลอำนาจรัฐ


Content:

เป็นอีกคนที่ออกมาวิพากษฺวิจารณ์ท่าทีของ **‘พรรคประชาธิปัตย์’** ต่อการเข้าร่วมรัฐบาล ได้อย่างเผ็ดร้อน สำหรับ **‘วทันยา บุนนาค’** สมาชิกพรรคประชาธิปัตย์

โดย วทันยา เผยผ่านโซเชียลมีเดียด้วยการตั้งคำถาม ว่า _**“ก้าวข้ามความขัดแย้ง หรือก้าวข้ามหัวประชาชน?”**_

การร่วมรัฐบาลของพรรคประชาธิปัตย์ที่อ้างว่า คนรุ่นนี้ไม่รับมรดกความขัดแย้งของรุ่นก่อนหน้า ฟังดูเป็นการตัดตอนอย่างง่าย เพื่อให้ได้มาซึ่งความชอบธรรมในการขึ้นสู่อำนาจ?

แท้จริงแล้ว ภาพความขัดแย้งที่ผู้บริหารชุดนี้เหมารวม มันคือการทำหน้าที่ตรวจสอบถ่วงดุลของพรรคประชาธิปัตย์อย่างเต็มกำลังมาทุกยุคทุกสมัย ไม่อ่อนข้อหรือล้มมวยเพื่อเห็นแก่อำนาจและผลประโยชน์ต่างตอบแทน

“ผู้แทนประชาชน” คือ ตัวแทนประชาชนที่ได้รับความไว้วางใจจากประชาชน ให้เข้ามาทำหน้าที่เพื่อรักษาประโยชน์ของประชาชน

“ผู้แทนประชาชนที่ดี” จึงต้อง “กล้า…ยืนหยัดในสิ่งที่ถูกต้อง และกล้า…ต่อสู้กับความไม่ชอบธรรมเมื่อขัดแย้งกับประโยชน์ส่วนรวม” ให้สมกับที่ได้รับความไว้วางใจ ไม่ใช่การเข้ามาทำหน้าที่เพื่อสู้รบ หรือรักกับใครเพราะการแบ่งผลประโยชน์ส่วนตนนั้นลงตัว

แม้ในตลอดกว่าช่วง 2 ทศวรรษที่ผ่านมา พรรคประชาธิปัตย์จะไม่ชนะการเลือกตั้ง การเมืองเผชิญความวุ่นวาย จนพรรคได้รับบทเรียนเหลือ ส.ส. จำนวน 25 คน แต่ที่ผ่านมาก็ไม่เคยสูญเสียเกียรติ และความภาคภูมิใจเพราะสมาชิกพรรคต่างตระหนักรู้ดีว่า การตัดสินใจของสมาชิกไม่ได้เกิดขึ้นจากการทำประโยชน์เพียงเพื่อคนไม่กี่คน หรือใครคนใดคนหนึ่ง

ดังนั้น **การกอบกู้วิกฤตพรรคที่วันนี้พ่ายแพ้การเลือกตั้ง คือ การทำหน้าที่เพื่อประชาชนในฐานะฝ่ายค้าน ตรวจสอบถ่วงดุลอย่างสุดกำลังความสามารถ ไม่ใช่การสบช่องหาโอกาส เพื่อเข้าสู้อำนาจ**โดยก้าวข้ามความรู้สึกประชาชนที่ยังคงให้ความไว้วางใจในพรรคประชาธิปัตย์

การตัดสินใจของผู้บริหารพรรคชุดนี้ ไม่เพียงซ้ำเติม ทำลายวิกฤตศรัทธาของพรรคที่ชาวประชาธิปัตย์ในอดีตเพียรสร้างมาอย่างสิ้นเชิง หากแต่คือ การทำลายวิกฤตศรัทธาของการเมืองไทย ที่สุดท้าย นักการเมืองไม่อาจเป็นความหวัง การเลือกตั้งเป็นเพียงพิธีกรรม ให้นักการเมืองเข้ามาร่วมกันแสวงหาประโยชน์ของตนเอง

Credit:
- กองบรรณาธิการ SPACEBAR


========================================

ID: 19154
Title: กุนซือห่วย ขุนพลแย่ เหตุลุงป้อมแพ้แล้วแพ้อีก
Slug: politics-peoplepowerparty-opposition
Published At: 2024-08-29 10:02:34
Locale: th
Excerpt: Deep SPACE -- อดีตที่เคยรุ่งโรจน์ของพี่ใหญ่ บ้านป่ารอยต่อ และ ผู้นำ ‘3 ป’ ของพลเอกประวิตร วงษ์สุวรรณ พังทลายลงต่อหน้าต่อตา หลังจากถูกเขี่ยทิ้งในการเป็นพรรคร่วมรัฐบาลเพื่อไทย พร้อมกับการเสื่อมอำนาจเมื่อลูกน้อง ที่ปรึกษา ขุนพล ลูกน้องรอบตัว นำพาพี่ใหญ่หลงเข้ารก เข้าพง จึงทำให้ ลุงป้อม แพ้แล้ว แพ้อีก อยู่แบบนี้ ติดตาม Deep SPACE..ลึกกว่าที่รู้
Category: Deep SPACE, deep-space
Tags: 

Highlights:
- เกมเปลี่ยนตัวนายกรัฐมนตรีพลิกตอนสุดท้าย


- พลังประชารัฐถูกถอดออกจากพรรคร่วมรัฐบาล

- เอาคืนเตรียมแฉหลักฐานยุบพรรคเพื่อไทย

Content:

**มีข่าวสะพัดมาตั้งแต่ช่วงค่ำวันวานว่า สาย ๆ วันนี้ พล.อ.ประวิตร วงษ์สุวรรณ หัวหน้าพรรคพลังประชารัฐ (พปชร.) จะเปิดไพ่ใบสำคัญในมือ เพื่อโต้กลับพรรคเพื่อไทย ที่บังอาจเขี่ย พปชร.พ้นครม.อิ๊งค์ 1 แบบไม่ไว้หน้า**

โดยไพ่ใบที่ว่านั้น มีพิษสงถึงขั้น **‘ยุบพรรคเพื่อไทย’** และสอยนายกฯ อิ๊งค์ ตกเก้าอี้ได้เลย ประมาณนั้น

**‘สามารถ เจนชัยจิตรวนิช’** หนึ่งในทีมงานบ้านป่า เหมือนจะส่งสัญญาณนำร่องเอาไว้ล่วงหน้าว่า หลังจากนี้ พปชร.จะมีมติต่อเรื่องที่ถูกเพื่อไทยปรับออกจากการร่วมรัฐบาลอย่างแน่นอน โดยมีบางประโยคที่เน้นย้ำไว้แบบชัด ๆ ว่า

_‘หลังนายเศรษฐา ถูกถอดถอน แกนนำพรรคร่วมรัฐบาลทุกพรรคเดินทางไปบ้านจันทร์ส่องหล้า ซึ่งมีข้อมูลมารายงานถึงพล.อ.ประวิตร ​ว่า จะให้นายชัยเกษม นิติสิริ เป็นนายกฯ 3 เดือน และจะให้ทุกคนอยู่ตำแหน่งเดิม แต่สุดท้ายกลับเป็นน.ส.แพทองธาร’_

เสมือนแหวกหญ้าให้เห็นเล็ก ๆ ว่า นี่เป็นการ **‘ครอบงำ’** ที่นำไปสู่การร้องยุบพรรคได้นะ

รอดูผลหลังประชุมกรรมการบริหาร พปชร.วันนี้ จะมีกระบวนท่าทางกฎหมายอะไรมาดำเนินการกับพรรคเพื่อไทย ที่ทำให้พลพรรค พปชร.สายบ้านป่า รู้สึกไม่ได้รับความเป็นธรรม ถูกหักหลัง เมื่อถูก **‘ถีบตก’** รัฐนาวาอิ๊งค์ 1 แบบไม่แยแส

เหตุการณ์ที่เกิดขึ้น หากย้อนไปดูถ้อยแถลงของ **‘สรวงศ์ เทียนทอง’** เลขาธิการพรรคเพื่อไทยในวันก่อน ก็จะได้เห็นคำตอบชัดเจนถึงสาเหตุที่ไม่เอา พปชร.อยู่เป็นพรรคร่วมรัฐบาลต่อ ก็เพราะไม่พอใจท่าทีของพล.อ.ประวิตร ตลอดเวลาที่อยู่ร่วมรัฐบาลกันมา

_‘ในที่ประชุม สส.หลายคนมีความไม่สบายใจถึงพฤติกรรมของหัวหน้าพรรคพลังประชารัฐ ที่ไม่โหวตนายกฯ ตั้งแต่รัฐบาล นายเศรษฐา ทวีสิน อดีตนายกฯ รวมถึงการยื่นถอดถอนนายเศรษฐา ที่ผู้อยู่เบื้องหลังก็เป็นที่ทราบกันดี’_

ไม่ว่าเหตุผลที่นำมาอธิบายจะเป็นจริงตามนั้นหรือไม่ก็ตาม แต่คงเป็นอารมณ์สะสมที่ถูกเพาะเชื้อมาระยะเวลาหนึ่ง จนนำไปสู่ฟางเส้นสุดท้ายและตัดสินใจปรับ พปชร.ออกจากรัฐบาลในที่สุด

ทีนี้ต้องย้อนไปดูการเดินหมากเกมการเมืองของพล.อ.ประวิตร ทำไมถึงเกิด **‘ข้อผิดพลาด’**ขึ้นซ้ำแล้วซ้ำเล่า จากพี่ใหญ่แห่งบูรพาพยัคฆ์ ที่ใคร ๆ ก็ต้องซูฮกให้ ต่อมาแม้จะไม่มีภาพพี่น้อง 3 ป.หลงเหลืออยู่แล้ว แต่ก็ยังดำรงตนในฐานะจ้าวป่าอยู่มาได้

**แต่วันนี้อาณาจักรที่เคยเป็นป่าใหญ่ มีความอุดมสมบูรณ์ กลับถูกทำลายลง เหลือสภาพไม่ต่างกับป่าเสื่อมโทรม ที่รอการฟื้นฟู เกิดอะไรขึ้นกับ พล.อ.ประวิตร วงษ์สุวรรณ ในวัย 79 ปี**

หากย้อนมองอดีตสู่ปัจจุบัน ความสำเร็จของพี่น้อง 3 ป.เกิดจากบุคลิก ความห้าว ความนุ่มลึก และความเป็นมือประสาน ที่มีอยู่ในตัวของแต่ละคน จึงแบ่งบทกันเล่นได้อย่างประสานสอดคล้อง สามารถสร้างตำนานความยิ่งใหญ่ของพี่น้อง 3 ป.ขึ้นและอยู่มาได้อย่างยาวนาน

ทว่าวันนี้ของลุงป้อม ที่เป็นพยัคฆ์ชราอยู่แบบลำพังในวงล้อมของนักการเมือง ที่ต่างมีความองอาจในตัว และที่สำคัญต่างคิดว่าตัวเองคือ **‘กุนซือสมองเพชร’** ท่องยุทธจักรเจนจบกระบวนยุทธทางการเมืองมากันทั้งนั้น

ไม่มี **‘น้องคนกลาง’** ทำหน้าที่เก็บรายละเอียด คอยระหวังหน้าระวังหลังให้ ขาด **‘น้องคนเล็ก’** คอยออกหน้าเป็นตัวทำเกมรุกให้เหมือนในอดีต  แต่กลับถูกห้อมล้อมไปด้วยกลุ่มคนที่ร้อนวิชา

เพราะฉะนั้น ปฐมบทจากการเปิดเกมรุกทางการเมืองกรณีสอย เศรษฐา ทวีสิน พ้นเก้าอี้นายกฯ จากฝีมือของ 40 อดีตสว.แม้จะเปลี่ยนเกมได้จริง แต่กลับเป็นชัยชนะที่นำมาสู่ความพ่ายแพ้ในวันนี้ 

**ไม่ต่างกับชนะศึก แต่แพ้สงคราม!!**

เพราะโอกาสที่ถูกเปิดขึ้นมานั้น เป็นของคนอื่นที่ชื่อ **‘แพทองธาร’** ไม่ใช่โอกาสของลุงป้อม

แม้แต่การเปิดเกมรุก ทวงถามใบกรอกประวัติรัฐมนตรีให้กับ พล.ต.อ.พัชรวาท วงษ์สุวรรณ ก่อนถูกเขี่ยพ้น ครม.อิ๊งค์ 1 ก็เป็นอีกครั้งที่ก้าวพลาด เพราะเชื่อว่าแถลงการณ์ พปชร.ที่อ้างมติพรรคและข้อบังคับที่ส่งไปก่อนหน้านั้น จะเป็นท่าไม้ตาย หยุดเพื่อไทยไม่ให้เลือกข้าง **‘ผู้กอง’** ร.อ.ธรรมนัส พรหมเผ่า

แต่พออีกฝ่าย แค่ **‘พลิกฝ่ามือ’** เปลี่ยนตัวผู้เล่นไปใช้ร่างทรงแทน ไม่ได้ยุ่งเกี่ยวกับ พปชร.เท่านี้กุนซือลุงป้อมที่อ่านไม่ขาดก็ไปไม่เป็น ถอนตัวไม่ทัน จนถูกถีบออกจากการร่วมรัฐบาล

**เป็นเหตุให้ทหารแก่ไม่มีวันตาย เกิดอาการสำลักโลหิตอยู่เวลานี้**

หรือแม้แต่กระบวนท่าล่าสุด ที่ไปยื่นร้องยุบพรรคเพื่อไทยต่อ กกต.ต่อให้ ‘**ปกปิด’**ชื่อผู้ร้องขนาดไหน แต่คนในเพื่อไทยเขารู้กันหมดว่า เป็นคน ๆ เดียวกับที่ลงนามในจดหมายน้อยทวงถามนายกฯ เรื่องใบกรอกประวัติพล.ต.อ.พัชรวาท และเป็นคนเดียวกับที่เขียนคำร้องให้อดีต 40 สว.สอยนายกฯเศรษฐา

สรุปแล้ว ขุนพลข้างกายลุงป้อม โดยเฉพาะในสถานการณ์สู้รบในช่วงสั้น ๆ ที่ผ่านมาไม่ว่า **‘สามารถ เจนชัยจิตรวนิช’** ที่พานักการเมืองสองพ่อลูกย่านบางบอน เข้ามาอาศัยพักพิงอยู่ในบ้านป่า ในขณะที่กำลังหมางใจกับนายใหญ่ อันไม่ต่างกับให้ที่หลบซ่อน

**ใช้บ้านป่าเป็นหลุมหลบภัยการเมือง จนกลายเป็นภัยให้กับเจ้าของบ้าน**

หรือแม้แต่ **‘ไพบูลย์ นิติตะวัน’** มือกฎหมายผู้โด่งดังในฐานะผู้ก่อตั้งกลุ่ม 40 สว.ในยุคก่อนโน้น **‘สันติ พร้อมพัฒน์’** นักการเมืองผู้เหยียบเรือสองแคม และ **‘ชัยวุฒิ ธนาคมานุสรณ์’** คนรอบข้างเหล่านี้ ที่พากันห้อมล้อมและปลุกความหวังให้ลุงเส้นกระตุกทุกครั้ง ที่ได้เห็นแผนการต่าง ๆ

แต่สุดท้าย รังแต่พบกับความพ่ายแพ้ครั้งแล้วครั้งเล่า รวมถึงที่กำลังพยายามยัดเยียด อุปโลกน์ ให้ลุงลุกขึ้นมาเป็น **‘ผู้นำสายอนุรักษ์นิยม’** คนใหม่ในเวลานี้ด้วย ก็คงมีจุดลงเอยที่ไม่ต่างกัน

เอาเป็นว่า หลังพระฉันเพลวันนี้ ลุงป้อมจะมีไม้เด็ดอะไรออกมาอีกหรือไม่ นอกจากให้นักร้องในสังกัดไปยื่นร้ององค์กรอิสระ เอาผิดเรื่องการครอบงำ ฝ่าฝืนกฎหมาย ไม่ปฏิบัติตามมาตรฐานจริยธรรม

**คงไม่ถึงกับเป็นระเบิดปรมาณูทางการเมือง ที่ทำให้ย่อยยับกันไปทั้งวงการ**

ถึงเวลาที่ **‘ทหารแก่ไม่มีวันตาย’** ต้องหันมามองตัวเองว่า ที่สู้แล้วไม่เคยชนะในเกมเลยนั้น 

**เป็นการแพ้คนรอบข้างที่กล่อมจนเคลิ้มและเส้นกระตุกทุกครั้งที่เห็นเก้าอี้นายกฯ ลอยมาอยู่ตรงหน้าหรือเปล่า?**

Credit:
- Deadwood


========================================

ID: 19133
Title: งานเข้า! ร้อง กกต.สอบ ‘แพทองธาร’ มีเหตุต้องพ้น ‘นายกฯ’ หรือไม่?
Slug: ruangkrai-filed-a-complaint-with-ect-to-investigate-paetongtarn
Published At: 2024-08-28 11:31:38
Locale: th
Excerpt: ‘เรืองไกร’ ร้อง กกต.สอบ ‘แพทองธาร’ มีเหตุต้องพ้นจาก ‘นายกฯ’ ตามมาตรา 170 (5) ประกอบมาตรา 187 หรือไม่ เหตุเพิ่งลาออกจากกรรมการบริษัทเอกชน 19 ส.ค. หลังได้รับแต่งตั้ง 16 ส.ค.
Category: การเมือง, politics
Tags: 

Highlights:
- งานเข้า! ‘เรืองไกร’ ยื่นร้อง กกต.สอบ ‘แพทองธาร’ 
- มีเหตุต้องพ้นจาก ‘นายกฯ’ ตามมาตรา 170 (5) ประกอบมาตรา 187 หรือไม่?
- เหตุเพิ่งลาออกจากกรรมการบริษัทเอกชน 19 ส.ค. หลังได้รับแต่งตั้งฯ 16 ส.ค.

Content:

**เรืองไกร ลีกิจวัฒนะ** เปิดเผยว่า ได้ส่งเอกสารเพื่อขอให้คณะกรรมการการเลือตั้ง (กกต.) ตรวจสอบ **แพทองธาร ชินวัตร** นายกรัฐมนตรี ว่า ได้มีหนังสือลาออกจากกรรมการบริษัทต่าง ๆ เมื่อวันที่ 15 สิงหาคม 2567 จริงหรือไม่? เหตุใดจึงจดทะเบียนกรรมการออกในวันที่ 19 สิงหาคม 2567 หลังจากที่ได้รับแต่งตั้งเป็นนายกฯ เมื่อวันที่ 16 สิงหาคม 2567 แล้ว

**กรณีดังกล่าวจะเข้าข่ายเป็นเหตุให้ความเป็นรัฐมนตรีของนายกรัฐมนตรีสิ้นสุดลงเฉพาะตัวตามความในรัฐธรรมนูญ มาตรา 170 (5) ประกอบมาตรา 187 หรือไม่**

เรืองไกร แจกแจงรายละเอียดในการตรวจสอบเรื่องดังกล่าว ประกอบด้วย

1\. เมื่อวันที่ 26 สิงหาคม 2567 เว็บไซต์สำนักข่าวอิศรา ได้เผยแพร่ข่าว [‘แพทองธาร’ ลาออก กก.ธุรกิจเกลี้ยง 21 บริษัท- ‘อัลไพน์’ ด้วย หลัง ‘เศรษฐา’ พ้นวันเดียว](https://www.isranews.org/article/isranews-scoop/131196-invesaasds.html) 

นอกจากนี้ ได้มีตรวจสอบพบว่า บริษัทดังกล่าวได้มอบอำนาจให้บุคคลอย่างน้อย 3 คน ยื่นจดทะเบียนลาออกจากกรรมการของ แพทองธาร ทั้ง 21 แห่งแล้ว

2\. มีข้อควรสังเกต คือ คำขอจดทะเบียนบริษัท (แบบ บอจ.1) ลงรับวันที่ 19 สิงหาคม 2567 แต่มีข้อความในท้ายของแบบว่า _“ขอรับรองว่าผู้ขอจดทะเบียนได้ลงลายมือชื่อต่อหน้าข้าพเจ้าจริง เมื่อวันที่ 15 สิงหาคม 2567 ลงชื่อ สมาชิกวิสามัญแห่งเนติบัณฑิตยสภา”_ และคำขอดังกล่าว ลงนามโดย พินทองทา ชินวัตร คุณากรวงศ์ และ อุดมศักดิ์ โง้วศิริ ในฐานะกรรมการผู้มีอำนาจ

คำรับรองการจดทะเบียนบริษัท ลงวันที่ 19 สิงหาคม 2567 (2) ระบุว่า _“ได้มีหนังสือลาออกจากตำแหน่งกรรมการของ นางสาวแพทองธาร ชินวัตร ลงวันที่ 15 สิงหาคม 2567 โดยมีผลตั้งแต่วันที่ 15 สิงหาคม 2567 บริษัทได้รับเมื่อ 15 สิงหาคม 2567”_

หนังสือมอบอำนาจของบริษัท ลงวันที่ 15 สิงหาคม 2567 แต่ไปเสียค่าอากรในวันที่ 19 สิงหาคม 2567

3\. จากเฟซบุ๊ก พรรคเพื่อไทย วันที่ 15 สิงหาคม 2567 เวลา 17.30 น. ระบุว่า _“พรรคเพื่อไทยมีมติเสนอชื่อ นางสาวแพทองธาร ชินวัตร เป็นนายกรัฐมนตรีคนที่ 31 ของประเทศไทย เพราะปากท้องประชาชนรอไม่ได้ พร้อมเดินหน้าสานต่อนโยบายที่ให้ไว้กับประชาชน”_

4\. จากข่าวของสำนักข่าวอิศรา และเฟซบุ๊ก พรรคเพื่อไทย กรณีจึงมีเหตุอันควรสงสัยว่า **แพทองธาร ชินวัตร ลาออกจากกรรมการบริษัทต่าง ๆ ในวันที่ 15 สิงหาคม 2567 จริงหรือไม่** 

และถ้ามีการมอบอำนาจลงวันที่ 15 สิงหาคม 2567 **เหตุใดจึงไม่ไปจดทะเบียนในวันที่ 16 สิงหาคม 2567** ซึ่งเป็นวันศุกร์ 

และ**ทำไมจึงไปจดทะเบียนในวันที่ 19 สิงหาคม 2567** ซึ่งห่างกันอีก 4 วัน กรณีจึงมีเหตุอันควรสงสัย 

ทั้งนี้ เทียบเคียงจากกรณีที่ **ทักษิณ ชินวัตร** ผู้ถูกร้องที่ 1. ในฐานะนายกรัฐมมนตรี เคยโต้แย้ง กรรมการ ป.ป.ช. ไว้ในคำวินิจฉัยศาลรัฐธรรมนูญที่ 20/2544

5\. ตามคำวินิจฉัยศาลรัฐธรรมนูญที่ 20/2544 ทักษิณ ชินวัตร ผู้ถูกร้องที่ 1. ในฐานะนายกรัฐมมนตรี ได้โต้แย้งไว้ในข้อ 3.3 ดังนี้

_“มติของผู้ร้องที่ว่า ผู้ถูกร้องจงใจยื่นบัญชีฯ ด้วยข้อความอันเป็นเท็จ หรือปกปิดข้อเท็จจริงที่ควรแจ้งให้ทราบ เป็นมติที่ไม่ชอบด้วยกฎหมาย เพราะมีบุคคลที่พ้นจากตำแหน่งกรรมการ ป.ป.ช. แล้ว เข้าร่วมประชุมและมีมติด้วย คือ คุณหญิงปรียาฯ ซึ่งกระทำการฝ่าฝืนรัฐธรรมนูญ มาตรา 297 วรรคสาม ประกอบกับมาตรา 258 วรรคสอง และพระราชบัญญัติประกอบรัฐธรรมนูญว่าด้วยการป้องกันและปราบปรามการทุจริต พ.ศ. 2542 มาตรา 11 วรรคสอง ประกอบกับมาตรา 11 วรรคหนึ่ง (3) โดยดำรงตำแหน่งกรรมการบริษัท วงศ์อมร จำกัด กรรมการและลูกจ้างทำบัญชีของบริษัท เกษมวนารมย์ จำกัด และยังคงดำรงตำแหน่งและเป็นลูกจ้างอยู่ในวันที่ได้รับเลือก และหลังวันที่โปรดเกล้าฯ แต่งตั้งเป็นกรรมการ ป.ป.ช. ตลอดมาจนถึงวันที่ลาออกจากกรรมการ ป.ป.ช. สำหรับตำแหน่งเป็นกรรมการบริษัท วงศ์อมร ฯ ก็เพิ่งจะลาออกเมื่อวันที่ 8 มกราคม 2544 โดยอ้างเหตุว่า ลืมลาออก การดำรงตำแหน่งกรรมการ ป.ป.ช. ของคุณหญิงปรียาฯ จึงไม่ชอบด้วยรัฐธรรมนูญ และพระราชบัญญัติประกอบรัฐธรรมนูญฯ และผู้ร้องก็รู้เหตุที่คุณหญิงปรียาฯ ต้องพ้นจากตำแหน่งก่อนที่ผู้ร้องจะมีมติกรณีของผู้ร้องในวันที่ 26 ธันวาคม 2543 เพราะในวันดังกล่าวมีประชาชนยื่นหนังสือต่อประธานกรรมการ ป.ป.ช. ให้ทราบถึงการดำรงตำแหน่งกรรมการและลูกจ้างของคุณหญิงปรียา ฯ_

_ผลของการที่ถือว่า คุณหญิงปรียาฯ พ้นจากตำแหน่งกรรมการ ป.ป.ช. ไม่ว่าจะถือว่า ไม่เคยได้รับแต่งตั้งให้เป็นกรรมการ ป.ป.ช. มาตั้งแต่ต้น หรือพ้นจากตำแหน่งในภายหลัง ย่อมจะทำให้มติของผู้ร้อง ที่มีคุณหญิงปรียาฯ เข้าประชุมด้วย หรือมีส่วนกระทำการหรือแสดงความคิดเห็นใช้ไม่ได้ด้วย มติของผู้ร้องเมื่อวันที่ 26 ธันวาคม 2543 ซึ่งมีคุณหญิงปรียาฯ เป็นผู้รายงานผลการสอบสวนและร่วมประชุมอยู่ด้วย จนเป็นผลให้ผู้ร้องมีมติว่า ผู้ถูกร้องจงใจยื่นบัญชีฯ ด้วยข้อความอันเป็นเท็จ หรือปกปิดข้อเท็จจริงที่ควรแจ้งให้ทราบ จึงเป็นมติที่ไม่ชอบด้วยกฎหมาย ผู้ร้องจึงไม่มีอำนาจยื่นคำร้องขอให้ศาลรัฐธรรมนูญพิจารณาวินิจฉัยกรณีของผู้ถูกร้องได้”_

6\. ดังนั้น การลาออกจากกรรมการบริษัทต่าง ๆ ของ แพทองธาร ชินวัตร ในวันที่ 15 สิงหาคม 2567 แต่ไปจอทะเบียนวันที่ 19 สิงหาคม 2567 จึงมีเหตุอันควรตรวจสอบว่า

*   วันที่ลาออกจริงนั้นคือวันที่ใด
*   มีการทำเอกสารย้อนหลังหรือไม่
*   หากตรวจสอบข้อเท็จจริงแล้วพบว่า มีการลาออกหลังจากวันที่ 16 สิงหาคม 2567 **จะมีผลให้ความเป็นรัฐมนตรีของนายกรัฐมนตรีสิ้นสุดลงเฉพาะตัวตามความในรัฐธรรมนูญ มาตรา 170 (5) ประกอบมาตรา 187 หรือไม่**

ขณะนี้ ยังอยู่ระหว่างรวบรวมพยานหลักฐานเพิ่มเติมอีก ซึ่งรอให้หน่วยราชการที่เกี่ยวข้องส่งข้อมูลมาให้ และจะนำมาตรวจสอบเพื่อส่งให้ กกต. พิจารณาต่อไป

ขอบคุณข้อมูล: สำนักข่าวอิศรา

Credit:
- กองบรรณาธิการ SPACEBAR


========================================

ID: 19132
Title: ส่งออกทองคำหนุนส่งออกไทยเดือน ก.ค.67 โต
Slug: economic-business-gold-export-support
Published At: 2024-08-28 11:14:30
Locale: th
Excerpt: ศูนย์วิจัยกสิกรไทยยังคงประมาณการภาพรวมการส่งออกไทยในปี 2567 ขยายตัวที่ 1.5%
Category: ธุรกิจ-เศรษฐกิจ, business, เศรษฐกิจ, economics
Tags: 

Highlights:
- ส่งออกไทยในเดือน ก.ค.67 ได้รับปัจจัยหนุน


- ส่งออกทองคำที่ขยายตัว หนุนส่งออกไทย

- ส่งออกสินค้าอุตสาหกรรมหลายตัวยังคงขยายตัวได้ต่อเนื่อง

Content:

**การส่งออกไทยในเดือน ก.ค.67 ขยายตัว 15.2%YoY สูงกว่าที่ตลาดคาดการณ์ที่ 7.0%YoY** โดยเป็นผลของฐานที่ต่ำในเดือน ก.ค.66 เช่น การส่งออกน้ำมันสำเร็จรูปที่ลดลงตามราคาของตลาดโลกในขณะนั้น ประกอบกับการ**ส่งออกไทยในเดือน ก.ค.67 ได้รับปัจจัยหนุนสำคัญจากการส่งออกทองคำที่ขยายตัวถึง434.1%YoY** จากปัจจัยด้านปริมาณและราคา ท่ามกลางความตึงเครียดในตะวันออกกลางที่ยังมีอยู่และธนาคารกลางหลักโดยเฉพาะสหรัฐฯ มีแนวโน้มปรับลดดอกเบี้ยในระยะอันใกล้ หากหักทองคำออก การส่งออกของไทยเดือนก.ค. 67 ขยายตัวที่ 11.0%

นอกจากนี้ การส่งออกสินค้าอุตสาหกรรมหลายตัวยังคงขยายตัวได้ต่อเนื่อง ได้แก่ คอมพิวเตอร์และอุปกรณ์ และ Hard Disk Drive ขณะที่การส่งออกรถยนต์และส่วนประกอบกลับมาหดตัวในเดือนนี้ที่ -12.8%YoY โดยหดตัวในตลาดส่วนใหญ่ เช่น ออสเตรเลีย และอาเซียน อาทิ ฟิลิปปินส์ เป็นต้น 

**อย่างไรก็ดี ถึงแม้ว่าการส่งออกไทยจะขยายตัวได้สูงในเดือนก.ค.67 แต่ภาพการส่งออกไทยยังมีปัจจัยกดดันจากเศรษฐกิจโลกที่ชะลอตัวและกำลังซื้อของประเทศคู่ค้าอ่อนแอลง** โดยดัชนีผู้จัดการฝ่ายจัดซื้อ (PMI) ภาคการผลิตของประเทศคู่ค้าสำคัญของไทยในเดือนก.ค. และส.ค.67 เกือบทั้งหมดอยู่ระดับต่ำกว่า 50 ซึ่งอาจเป็นปัจจัยลบต่อการส่งออกสินค้าไทยในระยะข้างหน้า

นอกจากนี้ ยังมีปัจจัยกดดันจากความสามารถในการแข่งขันของไทยที่ลดลง อีกทั้ง ปัจจัยเสี่ยงเชิงลบที่เพิ่มขึ้นจากความไม่แน่นอนของสภาพอากาศที่อาจส่งผลกระทบต่อผลผลิตสินค้าเกษตรได้รับความเสียหาย **ดังนั้น ศูนย์วิจัยกสิกรไทยยังคงประมาณการภาพรวมการส่งออกไทยในปี 2567 ขยายตัวที่ 1.5%** แต่ก็มีโอกาสมากขึ้นที่การส่งออกไทยจะขยายตัวได้มากกว่าที่คาดการณ์ โดยเฉพาะหากการส่งออกทองคำยังขยายตัวในอัตราที่สูง

Credit:
- กองบรรณาธิการ SPACEBAR


========================================

ID: 19129
Title: เกิดอะไรขึ้นบ้าง? หลัง ‘พท.’ ตัดขาดบ้านป่า ชะตา ‘ครม.อิ๊งค์1’ กับระเบิดเวลาที่ชื่อว่าจริยธรรม
Slug: what-happened-pheu-thai-vs-pprp-28-aug-23
Published At: 2024-08-28 11:14:18
Locale: th
Excerpt: หลัง ‘พรรคเพื่อไทย’ เขี่ย ‘พรรคพลังประชารัฐ’ ออกจากพรรคร่วมรัฐบาล และเตรียมส่งเทียบเชิญ ‘กลุ่มธรรมนัส-ปชป.’ เสียบแทนบ้านป่า ‘ปชป.’ ได้ส่งสัญญาณพร้อมร่วมรัฐบาลทันที ขณะที่ ‘พรรคเสรีรวมไทย’ จ่อถอนตัวจากพรรคร่วมรัฐบาล แม้มีเสียงเดียว จับตา ‘เสือเฒ่าบ้านป่า’ เดินเกมสู้ต่อ ท่ามกลางดงระเบิดจริยธรรม ‘ครม.อิ๊งค์1’ 

Category: การเมือง, politics, การเมืองระดับชาติ, national
Tags: 

Highlights:
- หลัง ‘พรรคเพื่อไทย’ เขี่ย ‘พรรคพลังประชารัฐ’ ออกจากพรรคร่วมรัฐบาล และเตรียมส่งเทียบเชิญ ‘กลุ่มธรรมนัส-ปชป.’ เสียบแทนบ้านป่า ‘ปชป.’ ได้ส่งสัญญาณพร้อมร่วมรัฐบาลทันที
-  ขณะที่ ‘พรรคเสรีรวมไทย’ จ่อถอนตัวจากพรรคร่วมรัฐบาล แม้มีเสียงเดียว จับตา ‘เสือเฒ่าบ้านป่า’ เดินเกมสู้ต่อ ท่ามกลางดงระเบิดจริยธรรม ‘ครม.อิ๊งค์1’ 


Content:

หลัง **พรรคเพื่อไทย** มีมติเขี่ย **พรรคพลังประชารัฐ** ออกจากพรรคร่วมรัฐบาล เปิดทางเติมเสียงจากลุ่มพรรคการเมืองอื่นมาเสียบแทนที่บ้านป่า หนึ่งในนั้นคือเสียงจาก **พรรคประชาธิปัตย์** และ **ก๊วน สส. ของ ร.อ.ธรรมนัส พรหมเผ่า** 

โดย **สรวงศ์ เทียนทอง สส.สระแก้ว และเลขาธิการพรรคเพื่อไทย** ให้สัมภาษณ์ภายหลังการประชุมคณะกรรมการบริหารพรรคเพื่อไทยวานนี้ (27 ส.ค.) ยอมรับมีแนวคิดส่งเทียบเชิญไปยัง กลุ่ม ร.อ.ธรรมนัส และ พรรคประชาธิปัตย์ ให้มาร่วมรัฐบาล เพราะต้องการรวมเสียงในสภาฯ ให้มากที่สุด เพื่อความเสถียรภาพ 

ในช่วงเย็นวันเดียวกัน (27 ส.ค.) หลัง พรรคเพื่อไทย ประกาศชัดไม่เอาพรรคพลังประชารัฐ และเตรียมส่งเทียบเชิญไปยังกลุ่มการเมืองดังที่ปรากฏข้างต้น ในบัดดล ก็มีรายงานว่า **พรรคประชาธิปัตย์ พร้อมเรียกประชุมกรรมการบริหารพรรคทันที เมื่อได้รับเทียบเชิญอย่างเป็นทางการ**  และล่าสุดในช่วงเช้าวันนี้ (28 ส.ค.) มีรายงานว่า พรรคเพื่อไทยเตรียม**ส่งเทียบเชิญให้พรรคประชาธิปัตย์ภายในวันนี้** 

ท่ามกลางกระแสข่าวสะพัด พรรคเสรีรวมไทย จ่อถอนตัวจากพรรคร่วมรัฐบาล จากเหตุที่พรรคเพื่อไทยไม่ให้ความสำคัญกับพรรคเล็ก โดย พล.ต.อ.เสรีพิศุทธ์ เตมียเวส สส.พรรคเสรีรวมไทย เตรียมแถลงข่าวชี้แจงในวันที่ 30 ส.ค.นี้ 

ทั้งนี้ เป็นที่น่าสนใจว่า เสือเฒ่าแห่งบ้านป่ารอยต่อ ‘พล.อ.ประวิตร วงษ์สุวรรณ’ หัวหน้าพรรคพลังประชารัฐ จะแก้เกมนี้อย่างไร ภายใต้กำลังต่อรองที่ลดน้อยขึ้นทุกที ขณะเดียวกันการตั้ง ‘ครม.อิ๊งค์ 1’ ที่ถูกมองว่าเป็นการตั้ง ครม. ที่ยากและโหดหินที่สุดในฉากหนึ่งของการเมืองไทย เพราะมี**ดาบประหารและระเบิดเวลาที่ชื่อว่า จริยธรรม รอเด็ดปีก นายกฯ ชินวัตร อยู่อย่างเลี่ยงไม่ได้**

Credit:
- กองบรรณาธิการ SPACEBAR
- ปารย์ โพธิ์ปริสุทธิ์


========================================

ID: 19131
Title: ‘เฉลิมชัย’ เข้าพรรครอ ‘ขันหมาก’ จากเพื่อไทย
Slug: chalermchai-28aug2024
Published At: 2024-08-28 10:54:36
Locale: th
Excerpt: ‘เฉลิมชัย’ เข้าที่ทำการพรรครอ ‘ขันหมาก’ จากเพื่อไทย
Category: การเมือง, politics, การเมืองระดับชาติ, national
Tags: 

Highlights:
- ‘เฉลิมชัย’ เข้าที่ทำการพรรครอ ‘ขันหมาก’ จากเพื่อไทย เทียบเชิญเข้า ‘ร่วมรัฐบาล’ อย่างเป็นทางการ 

Content:

ความเคลื่อนไหวที่ทำการพรรคประชาธิปัตย์ วันนี้ (28 ส.ค.) ยังไม่ได้เตรียมอะไรเป็นพิเศษเพื่อรอการเทียบเชิญเข้าร่วมรัฐบาลอย่างเป็นทางการ ภายหลังจากวานนี้ ที่ประชุมกรรมการบริหารพรรคเพื่อไทยมีมติไม่เห็นด้วยที่จะทำงานร่วมกับพรรคพลังประชารัฐ ส่งผลให้ในวันนี้ เฉลิมชัย ศรีอ่อน หัวหน้าพรรคประชาธิปัตย์ และเดชอิศม์ ขาวทอง เลขาธิการพรรคประชาธิปัตย์ เดินทางเข้ามาที่ทำการพรรคประชาธิปัตย์ เพื่อรอการเทียบเชิญจากพรรคเพื่อไทยในการเข้าร่วมรัฐบาลอย่างเป็นทางการ 

ซึ่งเลขาธิการพรรคเพื่อไทย จะพูดคุยกับเลขาธิการพรรคประชาธิปัตย์ ที่รัฐสภาก่อน และหลังการหารืออาจจะมีการยื่นหนังสือเทียบเชิญอย่างเป็นทางการ โดยมีรายงานว่า เมื่อคืนนี้มีการส่งหนังสือการเทียบเชิญอย่างเป็นทางการผ่าน E-mail พรรค แต่ทางพรรคต้องการเอกสารตัวจริง จึงนัดให้มายื่นที่ทำการพรรคประชาธิปัตย์ในวันนี้

  
นอกจากนี้ บรรยากาศในพรรคประชาธิปัตย์ ยังมี นริศ ขำนุรักษ์ รองหัวหน้าพรรค น.ต.สุธรรม ระหงส์ รองหัวหน้าพรรค ในฐานะผอ.พรรค เข้าพรรคด้วย และคาดว่า สส.ของพรรคจะทยอยเข้าไป เนื่องจากจะต้องประชุมสภาฯก่อน

ทั้งนี้ นริศ ให้สัมภาษณ์ว่า ขณะนี้กรรมการบริหารพรรคยังไม่มีการแจ้งเตือนถึงกรณีที่พรรคเพื่อไทยส่งหนังสือเทียบเชิญ และวันนี้ไม่มีการนัดประชุมใดๆ ที่พรรค สำหรับการตัดสินใจร่วมหรือไม่ร่วมรัฐบาล ประชาชนในพื้นที่จังหวัดพัทลุง ยอมรับว่า มีบางคนไม่เห็นด้วยกับการเข้าร่วม แต่สุดท้ายก็ต้องรอออกมาเป็นมติพรรค เพราะนอกจากจะสอบถามคนในพื้นที่แล้วต้องสอบถามกรรมการบริหารพรรคด้วย เพราะเป็นผู้รับผิดชอบพรรค  
 

ส่วนข้อกังวลถึงคะแนนเสียงในครั้งหน้าหรือไม่ เนื่องจากฐานเสียงส่วนใหญ่ของพรรคประชาธิปัตย์อยู่ในพื้นที่ภาคใต้ นริศ กล่าวว่า มีประชาชนบางส่วนเห็นด้วยกับการเข้าร่วมรัฐบาล แต่หากมีการร่วมรัฐบาลจริงก็ต้องทำความเข้าใจกับประชาชนในพื้นที่

ขณะที่บรรยากาศระหว่างการประชุมสภาผู้แทนราษฎร ชัยชนะ เดชเดโช สส.นครศรีธรรมราช และรองหัวหน้าพรรค ได้เดินเข้าไปจับมือและนั่งพูดคุยกับ ขัตติยา สวัสดิผล สส.บัญชีรายชื่อ พรรคเพื่อไทย บริเวณที่นั่งสส.ของพรรคเพื่อไทย ด้วยสีหน้ายิ้มแย้มแจ่มใส

และเมื่อชัยชนะลุกขึ้นเดินออกมาได้เจอ สรวงศ์ เทียนทอง สส.สระแก้ว และเลขาธิการพรรคเพื่อไทย จึงยืนคุยกันอยู่ระยะหนึ่งก่อนที่จะเดินแยกย้าย

Credit:
- กองบรรณาธิการ SPACEBAR


========================================

ID: 19130
Title: ยุบพรรคเพื่อไทย หนทางยังอีกยาวไกล
Slug: politics-dissolution-pheuthaiparty
Published At: 2024-08-28 10:48:26
Locale: th
Excerpt: Deep SPACE -- การก้าวขึ้นมาเป็นนายกรัฐมนตรีของแพทองธาร ชินวัตร ภายใต้การบริหารจัดการของพ่อ ทักษิณ ชินวัตร สร้างแรงกระเพื่อมหลายด้านในรัฐบาล รวมถึงนักร้องที่ดำเนินเรื่องร้องเรียนยุบพรรคเพื่อไทย แม้ว่าปลายทางจะจบอย่างไร อาจจะยาวไกลก็ตาม ติดตาม Deep SPACE..ลึกกว่าที่รู้
Category: Deep SPACE, deep-space
Tags: 

Highlights:
- การร้องยุบพรรคเพื่อไทยจากบุคคลนิรนาม


- ส่งผลกับการวางตัวของระดับบนของพรรค

- พ่อนายกฯ พยายามวางบทบาทไม่ทับซ้อนกับลูกสาว

Content:

**หลังมีนักร้องนิรนาม ไปยื่นร้องยุบพรรคเพื่อไทย ต่อ กกต.ในช่วงปลายสัปดาห์ที่ผ่านมา โดยเอาคำวินิจฉัยศาลรัฐธรรมนูญที่ 17/2567 กรณีสอย เศรษฐา ทวีสิน ตกเก้าอี้นายกรัฐมนตรี มาเป็นสารตั้งต้น เพราะมีเนื้อหาพาดพิงถึงบุคคลอื่นเข้ามามีอำนาจเหนือพรรค**

สูตรเดียวกับที่มีผู้นำคำวินิจฉัยคดีมาตรา 112 มาเป็นสารตั้งต้นยื่นร้องยุบพรรคก้าวไกล

แต่ถี่ห่าง ต่างกันตรงที่ กรณีพรรคเพื่อไทย เกิดขึ้นหลังมีคำท้าทายจาก ทักษิณ ชินวัตร **‘กวัก’**มือเรียกใครต่อใครให้ไปยื่นร้องหลายครั้ง แถมกล่าวคำสบประมาทตามมาอีกต่างหาก ถ้าจะร้องต้องร้องให้เสียงดัง ๆ ด้วย

แค่นั้นไม่พอ ทักษิณยังไปสำทับซ้ำบนเวทีแสดงวิสัยทัศน์อีก เดี๋ยวนี้มีอาชีพใหม่เกิดขึ้นในบ้านเรา คือ **‘นักร้อง’** แต่ไม่มีรางวัลแผ่นเสียงทองคำให้

**จนเป็นที่มาของการร้องยุบพรรคเพื่อไทยในที่สุด**

ไม่แน่ใจว่า เป็นเพราะอารมณ์แบบปากกล้า ขาสั่น หรืออย่างไร จึงทำให้ทักษิณ พูดจากับสื่อด้วยน้ำเสียงอีกแบบหนึ่งในเวลาต่อมาว่า **‘เรื่องไม่เป็นเรื่อง’** ขณะที่คนในเพื่อไทย ก็ออกมาพูดถึงผู้ร้องยุบพรรคเช่นกันว่า อย่าทำให้บ้านเมืองต้องเสียโอกาสในการแก้ไขปัญหามากมายที่รออยู่ 

ล่าสุดในการเดินทางไปให้กำลังใจผู้ประสบภัยน้ำท่วมที่ จ.เชียงราย ไม่ว่าจะเป็นเพราะเริ่มตั้งการ์ดสูงขึ้น หรือเพราะเกรงไป **‘บดบังรัศมี’**ความเป็นผู้นำของลูกสาวที่เป็นนายกรัฐมนตรีมากไป ทักษิณจึงเริ่มระมัดระวังคำพูดมากขึ้น เช่น บอกกับชาวบ้านที่ไปพบว่า

_‘จะนำปัญหาที่ได้รับฟังไปแจ้งรัฐบาล’_

หรืออีกบางข้อความที่ตอบคำถามผู้สื่อข่าวเรื่องสถานการณ์น้ำในปีนี้ว่า 

_‘นางสาวแพทองธาร เล่าให้ฟังว่า กรมชลประทาน พร่องน้ำภาคกลางไว้รองรับน้ำเหนือแล้ว เช่น เชื่อนเจ้าพระยา เขื่อนป่าสัก มีน้ำเหลือเพียง 20% เพียงพอรับน้ำได้อีกมาก เชื่อว่าจะไม่ซ้ำรอยปี54’_ 

ไม่ว่าการระมัดระวังคำพูดดังกล่าว จะเกิดจากเหตุผลใดก็ตาม แต่คำร้องยุบพรรคเพื่อไทย ได้เข้าสู่สาระบบของกกต.ไปแล้ว และตามข่าวอาจไม่มีแค่คำร้องเดียว แต่จะมีนักร้องระดับแถวหน้าของเมืองไทยบางรายไปยื่นร้องเพิ่มอีก

**เอาเป็นว่า จะมีหรือไม่มีใครไปร้องเพิ่มก็ตาม กกต.ก็ต้องนำคำร้องดังกล่าวเข้าสู่ระบบการตรวจสอบ ซึ่งไม่ใช่เป็นบัตรสนเทห์ หรือเพราะความปรากฎ เนื่องจากผู้ร้องมีตัวตน เพียงแต่ไม่ขอเปิดเผยตัว ด้วยเกรงจะได้รับอันตรายจากอิทธิพลบารมีของผู้ที่ถูกร้อง**

แต่เนื่องจากเป็นการร้องตาม พ.ร.ป.พรรคการเมือง มาตรา 93 ไม่ใช่ มาตรา 92 ตามที่มีผู้ร้องยุบพรรคก้าวไกล ดังนั้น จึงต้องใช้เวลาในการไต่สวน จนกว่าจะมีหลักฐานอันควรเชื่อได้ว่ากระทำความผิด ถึงจะมีมติส่งให้ศาลรัฐธรรมนูญสั่งยุบพรรคการเมือง

อันต่างจากคำร้องตามมาตรา 92 กรณียุบพรรคก้าวไกล ที่กฎหมายบัญญัติไว้ว่า _‘เมื่อคณะกรรมการมีหลักฐานอันควรเชื่อได้ว่าพรรคการเมืองใดกระทำการอย่างใดอย่างหนึ่งดังต่อไปนี้ ให้ยื่นศาลรัฐธรรมนูญเพื่อสั่งยุบพรรคการเมืองนั้น’_

คำว่า หลักฐานอันควรเชื่อได้ว่า ในกรณีของพรรคก้าวไกล ณ เวลานั้น คือ คำวินิจฉัยศาลรัฐธรรมนูญในความผิดล้มล้างการปกครอง คดีมาตรา 112 ที่เป็นสารตั้งต้นชัดเจน 

แต่กรณีคำวินิจฉัยที่สอยนายกฯ เศรษฐา เป็นการเชื่อมโยงแบบวิถีโค้ง และนำไปประกอบกับพฤติกรรมต่าง ๆ ในหลายเหตุการณ์ก่อนหน้านั้น จึงเป็นการร้องคนละมาตรากับการยุบพรรคก้าวไกล

เพราะฉะนั้น กระบวนการไต่สวนที่กว่าจะมีหลักฐานอันควรเชื่อได้ว่า คงจะต้องใช้เวลาพอสมควร โดยบางคนนำไปเทียบเคียงกับคำร้อง **‘ยุบพรรคภูมิใจไทย’** ที่ถูกร้องในเวลาใกล้เคียงกับพรรคก้าวไกล แต่จนถึงขณะนี้ กกต.ยังไม่มีมติใด ๆ ออกมา 

ทั้ง ๆ ที่ประเด็นคำร้องยุบพรรคภูมิใจไทย มีประเด็นเริ่มต้นจากคำวินิจฉัยศาลรัฐธรรมนูญเช่นกัน กรณีให้ **‘ศักดิ์สยาม ชิดชอบ’** เลขาธิการพรรคภูมิใจไทย ณ เวลานั้น สิ้นสุดความเป็นรัฐมนตรีลงเฉพาะตัว สืบเนื่องจากการถือ **‘หุ้นนอมินี’** ใน หจก.บุรีเจริญ คอนสตรัคชั่น จำกัด และพรรคภูมิใจไทย ก็รับเงินบริจาคมาจาก หจก.บุรีเจริญ คอนสตรัคชั่น อันนำไปสู่การถูกร้องเข้าข่ายการรับเงินที่ไม่ถูกต้อง

ดังนั้น เมื่อเทียบกับกรณีพรรคภูมิใจไทย ทำให้หลายคนเชื่อว่า ด้วยเหตุผลประการทั้งปวง ก็คงทำให้การสืบเสาะแสวงหาหลักฐานข้อเท็จจริงต่าง ๆ ในคำร้องยุบพรรคพรรคเพื่อไทย ก็อาจต้องใช้เวลาอีกนานเช่นกัน 

ส่วนจะนานขนาดไหนนั้น มีเส้นเวลาให้เทียบระหว่างคดีนี้กับการแก้ไขรัฐธรรมนูญบางฉบับที่จะเข้าสู่การพิจารณาของรัฐสภาในอีกไม่กี่วันข้างหน้า ที่รัฐบาลและฝ่ายค้าน ต่างเห็นตรงกันให้ทบทวนเรื่องการยุบพรรคและมาตรฐานจริยธรรมเสียใหม่

**รอดูว่าอย่างไหนจะจบก่อนกัน?!**

สุดท้ายหากมีการตัดปมยุบพรรคออกไปเสียก่อน ก็คงเจ๊ากันไป ในขณะที่มีบางคน **‘ปรามาส’** ด้วยซ้ำว่า อาจได้เห็นการเลือกตั้งครั้งใหม่มาถึงก่อนคดียุบพรรคเพื่อไทยจะจบลงเสียอีก จึงป่วยการไปคาดเดาผลว่า งานนี้จะนำไปสู่การ **‘ยุบพรรคคำรบสาม’** จนนำไปสู่การตายยกรังหรือเปล่า

**พรุ่งนี้ ไม่ว่าสองเรื่องข้างต้นเรื่องไหนจะมาถึงก่อนกัน แต่ที่แน่ ๆ เรื่องยุบพรรคเพื่อไทย คงต้องใช้เวลาอีกยาว ๆ ไป**

Credit:
- Deadwood


========================================

ID: 19152
Title: เมิน ‘ปชป.’ พลิกร่วมรัฐบาล ‘ณัฐพงษ์’ ยัน ‘ปชน.’ ทำหน้าที่ฝ่ายค้านให้ดีที่สุด 
Slug: the-people's-party-insists-on-performing-its-full-opposition-duties-even-though-the-democrat-party-has-decided-to-join-the-government
Published At: 2024-08-28 17:27:00
Locale: th
Excerpt: ‘หัวหน้าพรรคประชาชน’ ลั่นเราไม่ได้ยื่นมือไปหาเขา! หลัง ‘บิ๊กป้อม’ ถูกเทเตรียมตัวสู่ฝ่ายค้าน บอกคงทำอะไรไม่ได้ ทำได้แค่ทำดีที่สุด ปัดให้ความเห็น ‘ปชป.’ พลิกร่วมรัฐบาล ยันทำหน้าที่ฝ่ายค้านให้เต็มที่ 
Category: การเมือง, politics, การเมืองระดับชาติ, national
Tags: 

Highlights:
- ‘หัวหน้าพรรคประชาชน’ ลั่นเราไม่ได้ยื่นมือไปหาเขา! หลัง ‘บิ๊กป้อม’ ถูกเทเตรียมตัวสู่ฝ่ายค้าน
- บอกคงทำอะไรไม่ได้ ทำได้แค่ทำดีที่สุด ปัดให้ความเห็น ‘ปชป.’ พลิกร่วมรัฐบาล ยันทำหน้าที่ฝ่ายค้านให้เต็มที่ 

Content:

รัฐสภา (28 สิงหาคม 2567) **ณัฐพงษ์ เรืองปัญญาวุฒิ** สส.บัญชีรายชื่อ หัวหน้าพรรคประชาชน (ปชน.) ให้สัมภาษณ์ถึงการจับมือกันระหว่างพรรคเพื่อไทย (พท.) และพรรคประชาธิปัตย์ (ปชป.) ว่า เป็นสิ่งที่ทั้ง 2 พรรคไปพูดคุยกัน เราคงไม่ไปแสดงความเห็น และขอทำหน้าที่แกนนำพรรคฝ่ายค้านให้เต็มที่ที่สุดก่อน 

_**“ในเรื่องของระยะทางการเมืองยังประเมินไม่ได้ แต่เชื่อว่าไม่กระทบพรรคประชาชน ใน 3 ปีหลังจากนี้ ขอทำหน้าที่ในตำแหน่งฝ่ายค้านอย่างเต็มที่ และเตรียมความพร้อมที่จะนำไปสู่การเลือกตั้งปี 70 และระหว่างนี้ก็มีสนามเลือกตั้งท้องถิ่นเป็นสิ่งสำคัญ”**_ 

เมื่อถามถึงกรณีที่แฟนคลับพรรคประชาธิปัตย์ และพรรคเพื่อไทย ออกมาคัดค้าน **ณัฐพงษ์** กล่าวว่า สิ่งที่พรรคการเมืองต้องถูกตัดสินคือประชาชน ฉะนั้นในอดีตทำอะไรมา และฝั่งรัฐบาลมาจับขั้วอะไรแบบนี้ ตนคิดว่าดีไม่ดีอย่างไร ก็ต้องให้ประชาชนตัดสินดีที่สุด

เมื่อถามว่าขณะนี้ พล.อ.ประวิตร วงษ์สุวรรณ หัวหน้าพรรคพลังประชารัฐ (พปชร.) ถูกดีดออกมาเป็นฝ่ายค้านแล้ว เตรียมรับมืออย่างไร **หัวหน้าพรรคประชาชน** กล่าวว่า ถ้าดูตามเงื่อนไขรัฐธรรมนูญ ถ้าได้ตำแหน่งรัฐมนตรีทั้งพรรคก็ต้องอยู่ฝั่งรัฐบาล แต่สถานการณ์นี้ ก็อาจจะเกิดการโหวตเสียงแตกภายในพรรค ตนคิดว่าเราก็ยังทำหน้าที่อย่างตรงไปตรงมา ตามระเบียบและกลไกของรัฐสภา 

เมื่อถามย้ำว่าตอนนี้ลุงมาแล้ว **ณัฐพงษ์** กล่าวว่า _**“ตอนเลือกตั้ง เรายื่นมือเข้าไปจับว่าเราจะอยู่กับใครบ้าง แต่ครั้งนี้เราไม่ได้ยื่นมือไปหาเขา อาจจะถูกส่งมาหาอีกฝั่งหนึ่ง เขาอาจจะถูกส่งมาหาฝั่งฝ่ายค้าน เพราะฉะนั้นเราเองก็คงทำอะไรไม่ได้ ทำได้อย่างเดียวคือทำหน้าที่ของเราให้ดีที่สุด”**_ 

เมื่อถามว่าต้องมีการพูดคุยกับ พล.อ.ประวิตร หรือไม่ **ณัฐพงษ์** กล่าวว่า คิดว่าต้องทำหน้าที่เหมือนคุยกับพรรคอื่นตามปกติในสภาฯ เวลาอภิปรายมีการประชุมร่วมกับทุกพรรคอยู่แล้ว และคงไม่แตกต่างอะไรจากเดิม 

#### **แจงดราม่า ‘ปชน.’ เมินช่วยน้ำท่วม อ้างอยู่ในช่วง 180 วันก่อนเลือกตั้งจริง ต้องระมัดระวัง**

**หัวหน้าพรรคประชาชน** ยังกล่าวถึงดราม่าพรรคประชาชนไม่แจกของน้ำท่วม ว่า เป็นข้อเท็จจริงในเชิงกฎหมาย ภายใน 180 วันก่อนที่จะมีการเลือกตั้ง ไม่สามารถแจกของได้ ตัวแทนของพรรคประชาชนก็ต้องระมัดระวัง แต่ที่ตนพูดในเวทีปราศรัยไม่ได้หมายความว่าการแจกของเป็นสิ่งที่ผิด ทั้งนี้ หากย้อนไปดูงานต่างๆ ของ สส.ในพรรค ช่วงวิกฤตที่ประชาชนต้องการจริงๆ พวกข้าวสารอาหารแห้งก็เป็นสิ่งที่ทำได้ 

เพราะฉะนั้นการแจกของก็ดูที่ความเหมาะสมความต้องการของประชาชน ไม่ใช่แจกเพื่อระบบอุปถัมภ์ ให้ประชาชนในพื้นที่รู้สึกว่าต้องตอบแทน

เมื่อถามถึงกรณีที่มีคนเอาไปเทียบกับนายทักษิณ ชินวัตร อดีตนายกรัฐมนตรี **หัวหน้าพรรคประชาชน** กล่าวว่า เป็นเรื่องที่องค์กรอิสระ ซึ่งคณะกรรมการการเลือกตั้ง (กกต.) หรือหน่วยงานที่เกี่ยวข้องต้องลงไปดูว่าพรรคอื่นทำผิดหรือไม่ผิด

Credit:
- กองบรรณาธิการ SPACEBAR


========================================

ID: 19151
Title: พรุ่งนี้จับตาทีเด็ด! ‘ลุงป้อม’ เรียกถก กก.บห.
Slug: palangpracharat-party-28aug2024
Published At: 2024-08-28 17:12:47
Locale: th
Excerpt: จับตาทีเด็ด ‘ลุงป้อม’ เรียกประชุม กก.บห.พรุ่งนี้
Category: การเมือง, politics, การเมืองระดับชาติ, national
Tags: 

Highlights:
- จับตาทีเด็ด ‘ลุงป้อม’ ร่อนหนังสือเรียกประชุม กก.บห. 09.30 น.พรุ่งนี้ เตรียมสู้ต่อ

Content:

ผู้สื่อข่าวรายงานว่า พล.อ.ประวิตร วงษ์สุวรรณ หัวหน้าพรรคพลังประชารัฐ ได้ทำหนังสือเรียกประชุมคณะกรรมการบริหารพรรคพลังประชารัฐ โดยระบุว่า เนื่องจากเห็นควรกำหนดให้มีการประชุมคณะกรรมการบริหารพรรคพลังประชารัฐในวันที่ 29 ส.ค. 67 เวลา 09.30 น.ที่ห้องประชุมชั้น 5 ที่ทำการพรรคพลังประชารัฐ โดยขอให้เข้าร่วมประชุมพร้อมเพียงกัน

Credit:
- กองบรรณาธิการ SPACEBAR


========================================

ID: 19150
Title: เดินบนซากศพประชาชน! ‘ธิดา’ ครวญ ‘เพื่อไทย’ สู่ขอ ‘ประชาธิปัตย์’ ร่วมรัฐบาล
Slug: thida-thida-criticized-pheu-thai-party-invite-democrat-party-join-the-government
Published At: 2024-08-28 17:06:45
Locale: th
Excerpt: ‘อดีตประธาน นปช.’ ฟาด ‘เพื่อไทย’ จับมือ ‘ประชาธิปัตย์’ ร่วมรัฐบาล ชี้ไม่ใช่พรรคที่ต่อสู้เพื่อพัฒนาการเมือง แต่แค่ต้องการเป็นรัฐบาล จวกเดินบนซากศพประชาชน เตือน ‘ทักษิณ’ อย่าฝันหวาน เป็นรัฐบาลแล้วจะสบาย ครวญถ้าไม่จำอดีตของศัตรู ก็คงไม่จำอดีตของคนที่เป็นมิตร 
Category: การเมือง, politics
Tags: 

Highlights:
- ‘อดีตประธาน นปช.’ ฟาด ‘เพื่อไทย’ จับมือ ‘ประชาธิปัตย์’ ร่วมรัฐบาล 
- ชี้ไม่ใช่พรรคที่ต่อสู้เพื่อพัฒนาการเมือง แต่แค่ต้องการเป็นรัฐบาล
- จวกเดินบนซากศพประชาชน เตือน ‘ทักษิณ’ อย่าฝันหวาน เป็นรัฐบาลแล้วจะสบาย 
- ครวญถ้าไม่จำอดีตของศัตรู ก็คงไม่จำอดีตของคนที่เป็นมิตร 

Content:

เรียกเสียงวิพากษ์วิจารณ์ได้ทั่วสารทิศ โดยเฉพาะ ‘คนเสื้อแดง’ ภายหลัง **‘พรรคเพื่อไทย’** ส่งเทียบเชิญ **‘พรรคประชาธิปัตย์’** เข้าร่วมรัฐบาลอย่างเป็นทางการ

หนึ่งในผู้ที่ออกมาพูดถึงเรื่องนี้ได้อย่างเผ็ดร้อนนั่นก็คือ **ธิดา ถาวรเศรษฐ** อดีตประธานแนวร่วมประชาธิปไตยต่อต้านเผด็จการแห่งชาติ (นปช.) ซึ่งชี้ให้เห็นว่า ขณะนี้พรรคเพื่อไทย **ตั้งแต่ ทักษิณ ชินวัตร อดีตนายกรัฐมนตรี กลับมา ก็หน้ามืดหมดแล้ว คิดแต่ว่าทำอย่างไรก็ได้ ให้ได้เป็นรัฐบาล** โดยไม่คิดว่าอนาคตจะเป็นอย่างไร คิดแต่ว่าตัวเองต้องได้กลับมา หรืออาจนึกไปถึง ยิ่งลักษณ์ ชินวัตร อดีตนายกรัฐมนตรี จะได้กลับมาด้วย

วิธีคิดของพรรคเพื่อไทย ในตอนนี้ ใช้โมเดลพรรคไทยรักไทยที่คิดว่า _“อย่างไรคนก็เลือกเขา ถ้าเขาทำเศรษฐกิจได้ดี”_ แต่ต้องไม่ลืมว่า ปัจจุบันประชาชนเปลี่ยนไปหลายตลบแล้ว

ส่วนคนเสื้อแดง คิดว่าแม้พรรคประชาธิปัตย์ไม่ได้มาร่วมรัฐบาล ก็คงไม่เอาพรรคเพื่อไทยอยู่แล้ว ตั้งแต่เอา ‘2 ลุง’ มาสืบทอดอำนาจ ทั้งที่ทั้ง ‘2 ลุง’ มีส่วนสำคัญในการเข่นฆ่าประชาชน และเป็นอุปสรรคต่อการพัฒนาการเมือง แต่ก็กลายมาเป็นพวกเดียวกัน และกลายเป็นเครื่องมือของอำมาตย์ แต่ดิฉันก็เข้าใจได้ว่า เขาไม่ใช่พรรคที่ต่อสู้ในการพัฒนาการเมือง แต่เป็นพรรคที่ต้องการเป็นรัฐบาลเท่านั้น

ธิดา ยังชี้ให้เห็นว่า จากการเลือกตั้งที่ผ่านมา ซึ่งพรรคเพื่อไทยได้ 10 ล้านเสียง ถือว่ามากไปด้วยซ้ำ มาตอนนี้ยังจะเอาพรรคประชาธิปัตย์มาร่วมอีก ซึ่ง**รอบหน้า เชื่อว่าคะแนนของพรรคเพื่อไทยจะลดลงอีก** เพราะการเลือกตั้งครั้งที่ผ่านมา ประชาชนยังมองว่า เขาเป็นฝ่ายประชาธิปไตย เรื่องนี้ ถือเป็นบทเรียนให้กับนักต่อสู้ว่า จะเอาตัวเองไปวางไว้กับพรรคการเมืองใดพรรคการเมืองหนึ่ง หรือบุคคลใดบุคคลหนึ่งไม่ได้

พรรคเพื่อไทยต้องไม่ลืมว่า ทางเดินทุกวันนี้ ไม่ใช่อยู่ ๆ มีถนนให้เขาเดิน แต่เป็นทางเดินที่ผ่านซากศพประชาชนสร้างถนนให้เขาเดิน

ธิดา มองว่า **‘ฝ่ายอนุรักษ์นิยม’** ยังคงมีความเกลียดชัง ‘ทักษิณ’ อยู่ เชื่อว่ายังต้องเจอปัญหาอีกมาก อย่ามัวฝันหวานว่าเป็นรัฐบาลแล้วจะสบาย เพราะยังไม่รู้ว่าอนาคตจะลงเอยอย่างไร  

ส่วนกรณีที่พรรคเพื่อไทย กับพรรคประชาธิปัตย์ จับมือกัน ในฐานะที่เคยต่อสู้ทางการเมืองมา รู้สึกอย่างไรนั้น ธิดา บอกว่า ไม่ได้รู้สึกอะไรกับ ทักษิณ มานานแล้ว มันก็เหมือนเรียนรู้ธรรมชาติ รู้ธาตุแท้ของแต่ละคนว่าเป็นอย่างไร _“วันนี้รู้สึกสงสารมากกว่า หากเกิดอะไรขึ้น เพราะคนที่เป็นนายกฯ เป็นลูกเขาด้วย”_

ถ้าเขาไม่จำอดีตของคนที่เคยเป็นศัตรูที่ทำร้ายเขา เขาก็คงไม่จำอดีตของคนที่เป็นมิตร ที่เคยต่อสู้มากับเขาเหมือนกัน

Credit:
- กองบรรณาธิการ SPACEBAR


========================================

ID: 19149
Title: ย้อนคำพูดทักษิณ เหน็บ ‘ก้าวไกล’ เหมือน ‘ปชป.’ ในวันรักหวานชื่น ‘พท.’ ยกขบวนขันหมากสู่ขอ ‘ปชป.’  ร่วมรัฐบาล 
Slug: thaksin-democrat-mfp-28-aug-24
Published At: 2024-08-28 16:41:22
Locale: th
Excerpt: เป็นอีก 1 หน้าประวัติศาสตร์การเมืองไทย ที่หลายคนไม่คาดคิดว่าจะได้เห็นขบวนขันหมากจาก ‘พรรคเพื่อไทย’ ไปสู่ขอ ‘พรรคประชาธิปัตย์’ มาร่วมรัฐบาล ลบภาพรอยบาดหมางกว่า 2 ทศวรรษ แถมยังมีครั้งหนึ่งที่ ‘โทนี่ วู้ดซัม’ เคยเสียดสี ‘ก้าวไกล’ ว่าเหมือน ‘ประชาธิปัตย์’ ขึ้นทุกวัน!
Category: การเมือง, politics, การเมืองระดับชาติ, national
Tags: 

Highlights:
- เป็นอีก 1 หน้าประวัติศาสตร์การเมืองไทย ที่หลายคนไม่คาดคิดว่าจะได้เห็นขบวนขันหมากจาก ‘พรรคเพื่อไทย’ ไปสู่ขอ ‘พรรคประชาธิปัตย์’ มาร่วมรัฐบาล ลบภาพรอยบาดหมางกว่า 2 ทศวรรษ แถมยังมีครั้งหนึ่งที่ ‘โทนี่ วู้ดซัม’ เคยเสียดสี ‘ก้าวไกล’ ว่าเหมือน ‘ประชาธิปัตย์’ ขึ้นทุกวัน!

Content:

**กา ‘ก้าวไกล’ ประเทศไทยไม่เหมือนเดิม!** ณ เวลานี้ ‘วลี’ ดังกล่าวไม่เพียงเป็นคำเชิญชวนหาเสียงเลือกตั้งของพรรคก้าวไกลที่ใช้ในการเลือกตั้งสนามใหญ่ ปี 2566  แต่ยังเป็น ‘วลี’ ที่สามารถอธิบายเหตุการณ์ทางการเมืองในห้วงเวลาที่ผ่านมา ได้อย่างเห็นภาพประจักษ์ชัด หลายเหตุการณ์ถูกเรียกว่าเป็น **‘ภาพประวัติศาตร์’** ที่ไม่เคยพบเห็น และไม่คาดคิดว่าจะได้เห็น ก็ได้เห็น ซึ่งทั้งหมดล้วนเกิดขึ้นหลัง ‘พรรคก้าวไกล’ ครองเสียงข้างมากเป็นอันดับ 1 แต่ต้องกลายเป็นฝ่ายค้าน ทั้งที่ตามธรรมเนียมควรได้เป็นพรรคแกนนำจัดตั้งรัฐบาล 

และวันนี้ (28 ส.ค.) เป็นอีกหนึ่งวัน ที่การเมืองไทยต้องจารึก เหตุการณ์ระดับประวัติศาสตร์ที่หลายคนไม่คาดคิดว่าจะได้เห็น **ขบวนขันหมากจาก ‘พรรคเพื่อไทย’ ไปสู่ขอ ‘พรรคประชาธิปัตย์’ ให้มาร่วมรัฐบาล** สลัดภาพความบาดหมางระหว่างพรรคที่เคยมี เกือบ 2 ทศวรรษ ออกไปจากภาพจำของคนไทย 

เข้าสำนวนการเมืองไทยที่ว่า **‘ไม่มีมิตรแท้หรือศัตรูถาวร’** จับมือปรองดอง ก้าวข้ามความขัดแย้ง สลายสีเสื้อ สู่การเมืองใหม่? 

หากย้อนดูท่าทีของการจับมือร่วมกันของ **‘พรรคค่ายสีฟ้าและค่ายสีแดง’** ใครที่ติดตามการเมืองจะรู้ดีว่าเริ่มมีกระแสข่าวการร่วมมือกันของ 2 พรรค ออกมาสักระยะหนึ่งแล้ว แต่สัญญาณการร่วมมือกันระหว่างสองพรรคนี้ เริ่มเห็นชัดเจนขึ้นในช่วงเดือน **‘สิงหาฯ หรรษา’** โดยเฉพาะในงาน Dinner Talk: Vision for Thailand 2024 เมื่อวันที่ 22 สิงหาคม ที่ผ่านมา ที่ทักษิณได้ตอบคำถามเรื่องที่ประชาธิปัตย์จะมาร่วมรัฐบาล ว่า

“ ประชาธิปัตย์ก็มาร่วม เห็นไหมเขามางานวันนี้ วันนี้ไทยต้องสามัคคีกัน คือเราแบ่งหน้าที่กันทำ แต่เราไม่ได้เป็นศัตรู ใครมีหน้าที่อะไรก็ทำหน้าที่ตามนั้น มาเป็นศัตรูกันทำไม เราคนไทยด้วยกัน ”


แต่หากย้อนดูให้ลึกกว่านี้พอเป็นสีสันการเมือง ในช่วงการหาเสียงเลือกตั้งสนามใหญ่ ปี 2566 **ทักษิณ ชินวัตร** ผู้ที่ถูกเรียกขานว่าเป็นนายใหญ่แห่งพรรคเพื่อไทย ได้สวมหมวกเป็น **โทนี่ วู้ดซัม (Tony Woodsome)** ร่วมจัดรายการ CARE Talk  คิดเคลื่อนไทย 

ในตอนหนึ่งระหว่างที่โทนี่ร่วมจัดรายการในวันที่ 21 มีนาคม 2566 เขาได้ตอบโต้ **ธนาธร จึงรุ่งเรืองกิจ** ในประเด็นที่ ธนาธร ให้สัมภาษณ์กับ SPACEBAR ในรายการ [คุยฟ้าผ่า Spotlight: เปิดแผนลับ ‘ธนาธร จึงรุ่งเรืองกิจ’ เดิมพันยึด ‘กระดานอำนาจ’](https://www.youtube.com/watch?v=pL5sryw5qcA) ออกอากาศเมื่อวันที่ 18 มีนาคม 2566 โดยช่วงหนึ่ง ธนาธร ได้ระบุว่า

“สองเดือนที่ผ่านมา คุณเห็นอะไร พรรคนี้ไปซื้อบ้านใหญ่ ตระกูลบ้านใหญ่นี้จังหวัดนี้จะไปอยู่พรรคไหน กระโดดกันไปมา อันนี้ดูถูกประชาชนมาก เหมือนไม่มีอุดมการณ์อะไรเลย แต่ละพรรคย้ายไปบางทีอยู่ขั้วรัฐบาล สนับสนุนรัฐประหาร สนับสนุนเผด็จการมา กระโดดกลับมาอีกฝั่ง บางทีอยู่ฝั่งที่ไม่สนับสนุนเผด็จการ ย้ายกลับไปอยู่ฝั่งเผด็จการ ฝั่งพรรคทหารจำแลง เหลือเชื่อมากๆ นี่มันเป็นความล้มเหลวทางสามัญสำนึกเลย คุณจะไม่เห็นพรรคก้าวไกลไปอยู่ในสนามแบบนั้น เพราะเราไม่ได้สร้างพรรคอย่างนั้นไง”

จะเห็นได้ว่าในบทสัมภาษณ์ ธนาธร ไม่มีช่วงไหนที่พาดพิงหรือกล่าวถึงพรรคเพื่อไทย เพียงแต่วิจารณ์เรื่องบ้านใหญ่เท่านั้น แต่กลายเป็นว่าในรายการ [CARE Talk ที่ออกอากาศในวันที่ 21 มีนาคม 2566](https://www.youtube.com/watch?v=9iqBMxmBEVw) ทักษิณได้ตอบโต้ ธนาธร ในทำนองว่าเสียดสีและเข้าสำนวนตีวัวกระทบคราด ไปเปรียบเทียบกับพรรคประชาธิปัตย์ว่า

“ วันนี้ผมงงมาก ธนาธรก็ออกมาโจมตีเพื่อไทย ที่มีคนบอกว่า ก้าวไกลเหมือนประชาธิปัตย์ ผมว่าก็ชักเหมือนขึ้นทุกวัน ” 

ส่วนการเปรียบว่า **‘เหมือนประชาธิปัตย์ไปทุกวัน’** มีความหมายว่าอย่างไร คนที่พูดคงรู้ดีที่สุด แต่นาทีนี้อะไรจะสำคัญไปกว่าการที่ 2 พรรค สลายสีเสื้อ จับมือปรองดอง พร้อมฝ่าฟันสารพัดมรสุมที่รออยู่ภายภาคหน้า 

แต่สิ่งหนึ่งที่ ‘นักการเมือง’ ไม่ควรลืม คือ แม้คนไทยจะลืมง่าย แต่เมื่อไหร่ที่ พรรคการเมืองกล้าตระบัดสัตย์ และละทิ้งประชาชนที่ให้การสนับสนุน ผลลัพธ์ที่ได้อาจจะยิ่งกว่าแลนด์สไลด์ ดังที่ปรากฏในการเลือกตั้งที่ผ่านมา

Credit:
- กองบรรณาธิการ SPACEBAR
- ดุสิต อำนา


========================================

ID: 19148
Title: คมนาคม เตรียมเสนอ 13 โครงการให้ครม.ชุดใหม่ วงเงินกว่า 7.2 แสนล้าน
Slug: economic-business-ministry-transport-mega-project
Published At: 2024-08-28 15:50:13
Locale: th
Excerpt: คมนาคม เตรียมเสนอ 13 โครงการของกระทรวง วงเงินกว่า 7.2 แสนล้าน ให้คณะรัฐมนตรีชุดใหม่ หลังแถลงนโยบายต่อสภาผู้แทนราษฎรแล้ว
Category: ธุรกิจ-เศรษฐกิจ, business, เศรษฐกิจ, economics
Tags: 

Highlights:
- โครงการรถไฟทางคู่ ระยะที่ 2 รวม 6 เส้นทาง


- โครงการรถไฟชานเมืองสายสีแดง

- โครงการทางพิเศษ และโครงการรถไฟความเร็วสูงไทย-จีน ระยะที่2

Content:

สุริยะ จึงรุ่งเรืองกิจ รองนายกรัฐมนตรีและ รมว.คมนาคม เปิดเผยว่า หลังจากคณะรัฐมนตรี ชุดใหม่ แถลงนโยบายต่อสภาผู้แทนราษฎรแล้ว ทางกระทรวงก็เตรียมเสนอโครงการให้ที่ประชุม ครม.ชุดใหม่พิจารณาเห็นชอบ จำนวน 13 โครงการ วงเงินรวม 727,388 ล้านบาท

‘โครงการลงทุนที่จะเสนอเข้าสู่ที่ประชุม ครม.ชุดใหม่ เป็นโครงการที่มีความพร้อม และก็เคยเสนอที่จะเตรียมนำเข้าที่ประชุม ครม.ก่อนหน้านี้ แต่เมื่อมีการเปลี่ยนรัฐบาลใหม่ ต้องนำเสนอกลับมาเพื่อเตรียมเสนอเข้า ครม.พิจารณาใหม่อีกครั้ง’

สำหรับ 13 โครงการ  ประกอบด้วย 

**โครงการรถไฟทางคู่ ระยะที่ 2** 

*   ช่วงปากน้ำโพ-เด่นชัย ระยะทาง 285 กิโลเมตร (กม.) วงเงิน 62,800 ล้านบาท 
*   ช่วงชุมพร-สุราษฎร์ธานี ระยะทาง 168 กม. วงเงิน 24,200 ล้านบาท 
*   ช่วงสุราษฎร์ธานี-หาดใหญ่-สงขลา ระยะทาง 321 กม. วงเงิน 57,300 ล้านบาท 
*   ช่วงเด่นชัย-เชียงใหม่ ระยะทาง 189 กม. วงเงิน 56,800 ล้านบาท 
*   ช่วงชุมทางถนนจิระ-อุบลราชธานี ระยะทาง 308 กม. วงเงิน 37,500 ล้านบาท 
*   ช่วงชุมทางหาดใหญ่-ปาดังเบซาร์ ระยะทาง 45 กม. วงเงิน 6,660 ล้านบาท

**โครงการรถไฟชานเมืองสายสีแดง**

*   โครงการรถไฟชานเมืองสายสีแดงเข้ม ช่วงรังสิต - มธ. ศูนย์รังสิต วงเงิน 6,468 ล้านบาท 
*   โครงการรถไฟชานเมืองสายสีแดงช่วงศิริราช - ตลิ่งชัน - ศาลายา วงเงิน 15,286 ล้านบาท 

**โครงการอื่น ๆ**

*   โครงการทางพิเศษ สายกระทู้ - ป่าตอง มูลค่าลงทุน 14,670 ล้านบาท 
*   โครงการทางหลวงพิเศษระหว่างเมือง (มอเตอร์เวย์) หมายเลข 5 (M5) ส่วนต่อขยายทางยกระดับอุตราภิมุข ช่วงรังสิต-บางปะอิน วงเงิน 31,358 ล้านบาท 
*   มอเตอร์เวย์หมายเลข 9 (M9) สายวงแหวนรอบนอกกรุงเทพมหานคร ด้านตะวันตก ช่วงบางขุนเทียนบางบัวทอง วงเงิน 56,035 ล้านบาท 
*   โครงการทางด่วนขั้นที่ 3 สายเหนือ ตอน N2 ช่วงถนนประเสริฐมนูกิจ - ถนนวงแหวนรอบนอกกรุงเทพฯ คาดใช้วงเงินลงทุน 16,960 ล้านบาท 
*   โครงการรถไฟความเร็วสูงไทย-จีน ระยะที่ 2 ช่วงนครราชสีมา - หนองคาย ระยะทาง 357.12 กม. วงเงินรวม 341,351 ล้านบาท

Credit:
- กองบรรณาธิการ SPACEBAR


========================================

ID: 19147
Title: มาร์ก ซักเคอร์เบิร์ก แฉรัฐบาลไบเดนกดดันให้เซ็นเซอร์เนื้อหาเกี่ยวกับโควิด-19 
Slug: zuckerberg-meta-pressured-by-biden-administration-censor-covid-content
Published At: 2024-08-28 15:27:37
Locale: th
Excerpt: มาร์ก ซักเคอร์เบิร์ก ซีอีโอ Meta แฉถูกรัฐบาลไบเดนกดดันให้เซ็นเซอร์เนื้อหาที่เกี่ยวกับโควิด-19 เมื่อปี 2021 
Category: ต่างประเทศ, world, ประชาชาติ, nations
Tags: 

Highlights:
- มาร์ก ซักเคอร์เบิร์ก เขียนในจดหมายถึงคณะกรรมการตุลาการว่า “ในปี 2021 เจ้าหน้าที่ระดับสูงจากรัฐบาลของไบเดน รวมถึงทำเนียบขาว กดดันทีมงานของเราซ้ำแล้วซ้ำเล่าเป็นเวลานานหลายเดือนให้เซ็นเซอร์เนื้อหาเกี่ยวกับโควิด-19 บางส่วน 
- ไบเดนเคยกล่าวในเดือนกรกฎาคม 2021 ว่า “แพลตฟอร์มโซเชียลมีเดียดังกล่าวกำลัง ‘ทำร้ายผู้คน’ ด้วยข้อมูลเท็จเกี่ยวกับโรคระบาด”  
- แม้ว่าในเวลาต่อมาไบเดนจะถอนคำพูดเหล่านี้ แต่ วิเวก มูร์ธี ศัลยแพทย์ใหญ่ของสหรัฐฯ กล่าวในเวลานั้นว่า “ข้อมูลเท็จที่ถูกโพสต์บนโซเชียลมีเดียเป็น ‘ภัยคุกคามที่ร้ายแรงต่อสุขภาพของประชาชน’ ” 

Content:

มาร์ก ซักเคอร์เบิร์ก ประธานและซีอีโอของบริษัทโซเชียลมีเดีย Meta กล่าวในจดหมายถึงคณะกรรมการตุลาการของสภาผู้แทนราษฎรเมื่อวันจันทร์ (26 ส.ค.) ว่า ทีมงานของเขาถูกกดดันจากทีมบริหารของ โจ ไบเดน ให้เซ็นเซอร์เนื้อหาบางส่วนที่เกี่ยวกับการระบาดใหญ่ของโควิด-19 

ซักเคอร์เบิร์กเขียนในจดหมายถึงคณะกรรมการตุลาการว่า _“ในปี 2021 เจ้าหน้าที่ระดับสูงจากรัฐบาลของไบเดน รวมถึงทำเนียบขาว กดดันทีมงานของเราซ้ำแล้วซ้ำเล่าเป็นเวลานานหลายเดือนให้เซ็นเซอร์เนื้อหาเกี่ยวกับโควิด-19 บางส่วน ซึ่งรวมถึงเรื่องตลกเสียดสี แต่พอเราไม่เห็นด้วยเจ้าหน้าที่เหล่านั้นกลับแสดงท่าทีไม่พอใจใส่ทีมงานของเราอย่างมาก”_  

_“อย่างที่ผมเคยบอกกับทีมของเราในตอนนั้น ผมรู้สึกว่าเราไม่ควรยอมเปลี่ยนแปลงมาตรฐานเนื้อหาของเราเนื่องจากแรงกดดันจากฝ่ายบริหารไม่ว่าทางใดก็ตาม และเราพร้อมที่จะตอบโต้หากเรื่องแบบนี้เกิดขึ้นอีก”_  

ไบเดนเคยกล่าวในเดือนกรกฎาคม 2021 ว่า _**“แพลตฟอร์มโซเชียลมีเดียดังกล่าวกำลัง ‘ทำร้ายผู้คน’ ด้วยข้อมูลเท็จเกี่ยวกับโรคระบาด”**_ แม้ว่าในเวลาต่อมาไบเดนจะถอนคำพูดเหล่านี้ แต่ วิเวก มูร์ธี ศัลยแพทย์ใหญ่ของสหรัฐฯ กล่าวในเวลานั้นว่า _**“ข้อมูลเท็จที่ถูกโพสต์บนโซเชียลมีเดียเป็น ‘ภัยคุกคามที่ร้ายแรงต่อสุขภาพของประชาชน’ ”**_ 

ขณะที่ โฆษกทำเนียบขาวตอบกลับจดหมายของซักเคอร์เบิร์กว่า _“**ฝ่ายบริหารในขณะนั้นสนับสนุนการดำเนินการเพื่อปกป้องสุขภาพและความปลอดภัยของประชาชน** จุดยืนของเรานั้นชัดเจนและสอดคล้องกัน เราเชื่อว่าบริษัทเทคโนโลยีและภาคเอกชนอื่นๆ ควรคำนึงถึงผลกระทบที่มีต่อชาวอเมริกันในการนำเสนอข้อมูลของพวกเขา”_ 

นอกจากนี้ ซักเคอร์เบิร์กยังระบุในจดหมายอีกว่า _“FBI ได้เตือนบริษัทของเขาเกี่ยวกับข้อมูลเท็จจากรัสเซียเกี่ยวกับ ฮันเตอร์ ไบเดน ลูกชายไบเดน และบริษัท Burisma ของยูเครน ซึ่งส่งผลกระทบต่อการเลือกตั้งในปี 2020”_ 

ในฤดูใบไม้ร่วงนั้น ซักเคอร์เบิร์กกล่าวว่า ทีมของเขาได้ปรับลดการเผยแพร่เนื้อหาการรายงานข่าวของสำนักข่าว New York Post ที่กล่าวหาการทุจริตของครอบครัวไบเดนในระหว่างที่รอการตรวจสอบข้อเท็จจริง แต่หลังจากนั้น _“มีการชี้แจงอย่างชัดเจนแล้วว่ารายงานดังกล่าวไม่ใช่ข่าวปลอมของรัสเซีย และเมื่อมองย้อนกลับไป เราไม่ควรลดระดับเนื้อหาดังกล่าวเลย”_ 

ตั้งแต่นั้นมา Meta ก็เปลี่ยนนโยบายและกระบวนการของบริษัทเพื่อให้แน่ใจว่าจะไม่มีเหตุการณ์แบบนี้เกิดขึ้นอีก และจะไม่ลดระดับเนื้อหาในสหรัฐฯ ในระหว่างที่รอการตรวจสอบข้อเท็จจริงอีกต่อไป 

ซักเคอร์เบิร์กกล่าวในจดหมายอีกว่า เขาจะไม่ทำแบบเดิมเหมือนที่เขาเคยทำในปี 2020 เพื่อช่วยสนับสนุน ‘โครงสร้างพื้นฐานการเลือกตั้ง’ ซึ่งแนวคิดดังกล่าวก็คือการทำให้แน่ใจว่าเขตอำนาจการเลือกตั้งท้องถิ่นทั่วประเทศมีทรัพยากรที่จำเป็นในการช่วยให้ผู้คนสามารถลงคะแนนเสียงได้อย่างปลอดภัยในช่วงที่มีโรคระบาด 

_“โครงการดังกล่าวถูกออกแบบมาเพื่อให้ ‘เป็นกลาง’ แต่บางคนเชื่อว่ามันเป็นประโยชน์ต่อฝ่ายใดฝ่ายหนึ่งมากกว่า”_ ซักเคอร์เบิร์กกล่าวว่าเป้าหมายของเขาคือ **‘ความเป็นกลาง’** ดังนั้นเขาจะ **‘ไม่มีส่วนสนับสนุน’ ในลักษณะเดียวกันในการเลือกตั้งรอบนี้อีก** 

ในการพิจารณาของวุฒิสภาเมื่อปี 2020 ซักเคอร์เบิร์กยอมรับว่าพนักงานของ Facebook จำนวนมากมีแนวคิดฝ่ายซ้าย แต่เขายืนยันว่าบริษัทจะระมัดระวังไม่ให้มีอคติทางการเมืองแทรกซึมเข้าไปในกระบวนการตัดสินใจ 

เมื่อเดือนมิถุนายน 2024 ศาลฎีกาได้ตัดสินด้วยคะแนนเสียง 6 ต่อ 3 เสียงให้ทำเนียบขาวเป็นฝ่ายชนะคดีซึ่งถูกกล่าวหาว่า **รัฐบาลกลางเซ็นเซอร์เนื้อหาของฝ่ายอนุรักษนิยมบนโซเชียลมีเดียนั้น ‘ไม่มีสถานะทางกฎหมาย’** 

News Literacy Project องค์กรการศึกษาระดับชาติที่ไม่ฝักใฝ่ฝ่ายใดกล่าวว่า _**“มีข้อมูลที่เป็นเท็จเกิดขึ้นมากกว่า 500 ประเด็นในช่วงการเลือกตั้งปี 2024...”**_ 

Photo by ANDREW CABALLERO-REYNOLDS / AFP

Credit:
- กองบรรณาธิการ SPACEBAR


========================================

ID: 19146
Title: 2024 KIM SUNG KYU CONCERT [LV3 : Let's Vacay] IN BANGKOK คอนเสิร์ตเดี่ยวครั้งแรกในไทย
Slug: 2024-kim-sung-kyu-concert
Published At: 2024-08-28 15:11:43
Locale: th
Excerpt: ‘คิม ซองกยู’ หนุ่มตายิ้มที่จริงใจ กับคอนเสิร์ตเดี่ยวครั้งแรกในไทยที่ฮีลใจเกินเบอร์ 2024 KIM SUNG KYU CONCERT [LV3 : Let's Vacay] IN BANGKOK 
Category: ศิลปะ-วัฒนธรรม, culture, ดนตรี, music
Tags: 

Highlights:
- ‘คิม ซองกยู’ หนุ่มตายิ้มที่จริงใจ กับคอนเสิร์ตเดี่ยวครั้งแรกในไทยที่ฮีลใจเกินเบอร์ 2024 KIM SUNG KYU CONCERT [LV3 : Let's Vacay] IN BANGKOK 

Content:

Let’s Fun กันถ้วนหน้า สำหรับชาวอินสปิริตไทย (Inspirit ชื่อแฟนคลับอย่างเป็นทางการ วง Infinite) และชาวเมือง Citizen ที่ได้มาพักร้อนฟังเสียงเพลงเพราะๆ จากหนุ่มเสียงดี ที่มาพร้อมตายิ้มชวนละลาย คิมซองกยู (KIM SUNG KYU) กับคอนเสิร์ตเดี่ยวครั้งแรกของเขาที่ประเทศไทย 2024 KIM SUNG KYU CONCERT \[LV3 : Let's Vacay\] IN BANGKOK ที่จัดขึ้นในวันเสาร์ที่ 24 สิงหาคม 2567 ที่ผ่านมา ณ MCC HALL, เดอะมอลล์ไลฟ์สโตร์ งามวงศ์วาน โดยผู้จัดใจดีฝีมือคุณภาพอย่าง D-SHOW THAILAND  

งานนี้มีแต่คำว่าดีแล้ว ดีอีก และดีขึ้นไปอีก! เพราะนอกจากจะเป็นการพบเจอกับหนุ่ม “ซองกยู” ในรอบหลายปี ครั้งนี้แฟนๆ จะได้ฟังเสียงพลังโวคัลของเขาแบบเต็มอิ่มจนเรียกว่าฟินระเบิดหู ที่มาพร้อมกับวงดนตรีเนรมิตเหล่าเพลงเพราะของเขามาให้ฟังในรูปแบบดนตรีสด จึงบอกได้คำเดียวว่าคอนเสิร์ตครั้งนี้ “ซองกยู” เขาจัดให้แบบเกินคุ้ม!

ถึงเวลาออกเดินทาง Let's Vacay! “ซองกยู” ต้อนรับเหล่าอินสปิริตและชาวเมือง ด้วยเสียงลมทะเล และเสียงคลื่น ก่อนที่เขาจะปรากฏตัวด้วยใบหน้าหล่อเหลาราวกับพระอาทิตย์แรกของวันเป็นสัญญาณที่ดีในการเดินทางไปพักร้อนครั้งนี้  

เปิดตัวด้วยเพลง DIVIN, Shine และ Ready To Go เพลงจังหวะเบาๆ ให้โยกโบกบงตามกันเบาๆ ก่อนที่เขาจะเริ่มทักทายแฟนๆ ชาวไทยอย่างเขินอาย ด้วยภาษาไทยว่า “สวัสดีครับ ผมชื่อ คิม ซองกยู ยินดีที่ได้เจอกันครับ”  

แค่สต็อปแรกแฟนๆ ก็ต้องยกมือมากุมใจเพราะขนลุกที่ในที่สุดก็ได้เสพย์ความหล่อของเขาด้วยตาเนื้อ และได้ฟังเพลงสดๆ จนหูทิพย์ละลาย ก่อนจะออกเดินทางกันต่อจากจุดพักแรกที่หนุ่มซองกยูตั้งใจสร้างความทรงจำให้ทุกคนเหมือนได้ไปพักร้อนกับเขาจริงๆ เพลงต่อไปอย่าง Because, 41 Day และ Sometimes เลยยิ่งอัพสเต็ปความสนุก ก่อนจะไล่ระดับขึ้นไปเรื่อยๆ ด้วยอารมณ์ดนตรีที่พุ่งสูงขึ้นอย่างต่อเนื่อง กับเพลง The Answer, Sentimental, Sorry และ Till Sunrise  

เอ็นจอยกับเสียงเพลงมาตลอดทาง ก็มาถึงจุดเช็คอินที่พร้อมให้ทุกคนใช้เวลาพักร้อนกันอย่างเต็มอิ่ม “ซองกยู” ก็ขออัพเกรดคอสตูมใหม่กับลุคสดใสไวป์ซัมเมอร์ซัมใจ ซึ่งระหว่างนั้นวงดนตรีก็ยังคงเล่นต่อไปไม่มีเบรก คอนฯอื่นมี VTR คั่นโชว์ แต่คอนฯนี้เรามีนักดนตรีเอ็นเตอร์เทนตลอดงาน

ชุดพร้อมแล้วก็ไปกันต่อ กับเพลงสดใสชวนปล่อยใจจอย อย่าง Climax , Small Talk, 60 SEC และ Go Again ก่อนจะเพิ่มบรรยากาศการพักร้อนให้สมจริงไปอีกขั้น เมื่อหนุ่ม “ซองกยู” เริ่มนั่งลงบนเก้าอี้ และเริ่มต้นร้องเพลง FOG และ Like A Dream ในเวอร์ชั่นอะคูสติก แต่ความเซอร์วิสเซอร์ใจยังไม่จบ เขายังนำเพลง Closer มาร้องให้แฟนๆ ฟังเพิ่มอีกหนึ่งเพลง เป็นสัญญาที่แฟนๆ ขอเอาไว้ในตอนกิจกรรมซาวน์เช็คนั่นเอง นอกจากเจ้าตายิ้มชวนละลายแล้วพ่อหนุ่มคนนี้เขากินไมโครเวฟเข้าไปหรือเปล่าทำไมอบอุ่นขนาดนี้นะคุณพรี่  

ซึ่งไม่จบเพียงเท่านั้นพ่อหนุ่มกู๊ดบอยของอินสปิริตและชาวเมือง ก็ขอตบท้ายค่ำคืนพักร้อนนี้ ไปกับเพลง Jump , Savior และ It Will Be ก่อนจะชวนแฟนๆ ถ่ายรูปเป็นที่ระลึกในการกลับมาเจอกันครั้งนี้ ด้านแฟนๆ ชาวไทยก็พร้อมใจกันชูป้ายสโลแกนที่มีข้อความว่า “เป็นการรอคอยที่คุ้มค่า เมื่อวันนี้ได้พบหน้ากัน ความรักของฉันจะเป็นของคุณ” ทั้งหวาน ทั้งอบอุ่นแข่งขันกันขนาดนี้ คุณพระอาทิตย์ลาพักร้อนได้เลย เพราะศิลปินและแฟนคลับคู่นี้เขาทำหน้าที่นี้แทนแล้ว  

แต่สิทธิพิเศษพักร้อนท่ามกลางวันฝนตกของชาวเมืองและอินสปิริตไทยยังไม่จบเพียงเท่านี้ เพราะเมื่อถึงช่วงเวลา Encore แฟนๆ ทั่วทั้งฮอลล์ต่างพร้อมใจกันประสานเสียงร้องเพลง Kontrol ที่แม้ดูเหมือนกำลังดำน้ำ แต่ด้วยเสียงหวานๆ นี้ก็สามารถเรียก “ซองกยู” กลับมาปรากฏตัวบนเวทีอีกครั้ง ด้วยลุคใหม่ที่มาพร้อมกับ “ผ้าขาวม้า” ที่ผูกคาดเอวมาอย่างเก๋ไก๋ดูเข้ากับเขาอย่างลงตัว โดย “ผ้าขาวม้า” ผืนนี้เป็นของขวัญสัญลักษณ์แทนความเป็นไทย ที่แฟนคลับไทยตั้งใจมอบให้กับเขา ในโอกาสที่พิเศษและวันที่พิเศษๆ แบบนี้

ของขวัญถูกใจจนต้องหยิบมาผูกโชว์แบบนี้ หนุ่ม “ซองกยู” ที่แปลงร่างเป็นหนุ่มไทยผูกผ้าขาวม้ามาแล้ว เลยขอมอบ4 เพลงพิเศษ Kontrol, My Everyday Is You, Reply และ Stuck On เป็นของขวัญส่งท้ายให้แฟนๆ ทุกคนเช่นเดียวกัน  

เป็นการร้องเพลงส่งทุกคนกลับบ้านจากการไปเที่ยวพักร้อนกับเขาได้อย่างสุดแสนประทับใจ และเต็มอิ่มไปด้วยมวลแห่งความสุข จากความน่ารักอบอุ่นของเจ้าของคอนเสิร์ต รวมถึงเสียงร้องเพลงสุดแสนทรงพลังที่เต็มเปี่ยมไปด้วยอารมณ์ที่แฟนๆ คิดถึง เพลงโปรดที่รอคอยมานานกว่าจะได้มาฟังด้วยหูและตาเนื้อ จึงนับว่าเป็นคอนเสิร์ตที่ฮีลใจสุดๆ ในวันพักร้อนครั้งนี้ ทำให้วันจันทร์ที่กำลังมาถึงนี้ไม่น่ากลัวอีกต่อไป สำหรับชาวเมืองและอินสปิริตไทย

Credit:
- กองบรรณาธิการ SPACEBAR


========================================

ID: 19145
Title: จับตาแรงกระเพื่อม! ‘ประชาธิปัตย์’ ระดมพลพรุ่งนี้ ถกวาระร่วมรัฐบาล-แย้มได้ 2 เก้าอี้
Slug: movement-of-democrat-party-after-receiving-an-invitation-to-join-the-government
Published At: 2024-08-28 14:44:32
Locale: th
Excerpt: ‘ประชาธิปัตย์’ เรียกประชุมกรรมการบริหารฯ-สส. พรุ่งนี้ ถกวาระร่วมรัฐบาล-ส่งชื่อรัฐมนตรี คาดคุยกันยาวปมผลกระทบพรรค ด้าน ‘เดชอิศม์’ แย้มได้ 2 เก้าอี้ 
Category: การเมือง, politics
Tags: 

Highlights:
- ‘ประชาธิปัตย์’ เรียกประชุมกรรมการบริหารฯ-สส. พรุ่งนี้
- ถกวาระร่วมรัฐบาล-ส่งชื่อรัฐมนตรี คาดคุยกันยาวปมผลกระทบพรรค
- ‘เดชอิศม์’ แย้มได้ 2 เก้าอี้ ปัดสั่งลูกน้องส่งประวัติที่ทำเนียบฯ 

Content:

เรียกได้ว่า **28 ส.ค. 2567** คืออีกหนึ่งวันสำคัญในหน้าประวัติศาสตร์ของ **‘พรรคประชาธิปัตย์’** นับตั้งแต่ก่อตั้งพรรคมา 78 ปี (6 เมษายน 2489) ภายหลัง ‘ขู่แข่งตลอดกาล’ อย่าง **‘พรรคเพื่อไทย’** ได้ส่ง**เทียบเชิญเข้าร่วมรัฐบาล**อย่างเป็นทางการ ภายใต้ภาวะ ‘ร้าวลึก’ ในค่ายสีฟ้า ที่แบ่งเป็นสองฝ่ายอย่างชัดเจน

อย่างไรก็ตาม หากว่ากันด้วยกระบวนการหลังได้รับเทียบเชิญแล้ว **น.ต.สุธรรม ระหงษ์** รองหัวหน้าพรรค ในฐานะ ผอ.พรรคประชาธิปัตย์ เปิดเผยว่า จะเข้าสู่กระบวนการตามข้อบังคับพรรค ซึ่งจากการหารือกับ เฉลิมชัย ศรีอ่อน หัวหน้าพรรค **คาดว่าจะประชุมกรรมการบริหารพรรค (กก.บห.) ในวันที่ 29 ส.ค. เวลา 17.00 น. และประชุมร่วม กก.บห. กับ สส.พรรค ในเวลา 19.30 น.** เนื่องจากมีประชุมร่วมรัฐสภาและประชุมสภาฯ ในวันที่ 29 ส.ค. จึงต้องรอให้ สส.ได้ประชุมเสร็จก่อน ถึงจะประชุมร่วม กก.บห.ได้

โดยองค์ประชุมร่วมแบ่งเป็น กก.บห. 38 คน และ สส. 25 คน แต่ก็มีในส่วนที่ซ้ำซ้อนที่เป็น กก.บห. และ สส. 10 คน ดังนั้น องค์ประชุมทั้งหมดจึงมีจำนวน 53 คน

ส่วนการประชุมจะเป็นในลักษณะว่า ร่วมรัฐบาลและส่งชื่อบุคคลเป็นรัฐมนตรีใช่หรือไม่ น.ต.สุธรรม ยอมรับว่า _“ใช่ เพราะ**มีวาระเดียวคือการเข้าร่วมรัฐบาล และการเสนอชื่อบุคคลไปดำรงตำแหน่งทางการเมือง** ซึ่งจะเป็นไปตามข้อบังคับพรรคทั้งหมด อย่างไรก็ตาม คาดว่าน่าจะใช้เวลาการพิจารณาพอสมควร ส่วนชื่อบุคคลที่จะไปเป็นรัฐมนตรีนั้น อยู่ที่ที่ประชุมว่าจะเสนอไปกี่คน”_

ส่วนจะมีการหารือถึงผลกระทบที่จะตามมาจากการเข้าร่วมรัฐบาลครั้งนี้หรือไม่ น.ต.สุธรรม กล่าวว่า ขึ้นอยู่กับที่ประชุมว่าใครจะหยิบยกประเด็นนี้ขึ้นมา

คิดว่าคงจะมีพูดกันอย่างกว้างขวางในทุกมิติถึงการเข้าร่วมรัฐบาล

น.ต.สุธรรม ยังได้โชว์หนังสือเชิญจากพรรคเพื่อไทย ต่อสื่อมวลชน โดยหนังสือดังกล่าวระบุข้อความว่า 

_“ตามที่ได้ทรงมีพระบรมราชโองการโปรดเกล้าฯ แต่งตั้งให้ น.ส.แพทองธาร ชินวัตร เป็นนายกรัฐมนตรี และนายกรัฐมนตรีได้เชิญพรรคการเมืองต่าง ๆ เพื่อเข้าร่วมจัดตั้งรัฐบาล โดยได้แถลงผ่านสื่อมวลชนเป็นที่ทราบกันโดยทั่วไปแล้วนั้น พรรคเพื่อไทยในฐานะแกนนำในการจัดตั้งรัฐบาล เห็นว่าพรรคประชาธิปัตย์มีความรู้ ความสามารถ และมีอุดมการณ์ที่จะทำงานร่วมกันได้ จึงขอเรียนเชิญพรรคประชาธิปัตย์ได้เข้าร่วมรัฐบาลเพื่อร่วมกันบริหารราชการแผ่นดิน ให้เกิดประโยชน์แก่ประเทศชาติ และความผาสุกของประชาชนต่อไป_

_ทั้งนี้ ขอให้ท่านดำเนินการตามขั้นตอนภายในของพรรค และโปรดส่งรายชื่อบุคคลที่ท่านเห็นว่าเป็นผู้มีความรู้ ความสามารถ มีคุณสมบัติ และไม่มีลักษณะต้องห้ามที่จะดำรงตำแหน่งรัฐมนตรีส่งมายังพรรคเพื่อไทย ผ่านทางเลขาธิการพรรคโดยด่วนต่อไป”_

### **แย้ม ‘ประชาธิปัตย์’ ได้ 2 เก้าอี้รัฐมนตรี**

ขณะที่ **เดชอิศม์ ขาวทอง** สส.สงขลา ในฐานะเลขาธิการพรรคประชาธิปัตย์ ยืนยันว่า **ในเรื่องคุณสมบัติรัฐมนตรีของพรรคประชาธิปัตย์เรียบร้อยไปนานแล้ว** ทางพรรคฯ ก็ตรวจสอบคุณสมบัติในส่วนของพรรคฯ อยู่แล้ว ส่วนหากทางพรรคเพื่อไทย ส่งกลับมา เงื่อนไขร่วมรัฐบาลจะยังอยู่หรือไม่นั้น เดชอิศม์ ยืนยันว่าจะไม่เกิดเหตุการณ์นี้แน่นอน

เพราะไม่มีอะไรเลย ซึ่งผมไม่ได้ฝากใครเช็กประวัติ แต่ทำด้วยตัวเอง 

ส่วนกรณีที่ในรายละเอียดคำเชิญ ระบุว่า ‘ต้องไม่มีลักษณะต้องห้าม’ เดชอิศม์ ชี้แจงว่า ในรายละเอียดนั้นต้องรายงานหัวหน้าพรรคฯ ก่อน ส่วนเรื่องตำแหน่งของรัฐมนตรี ก็ให้หัวหน้าพรรคฯ เป็นคนคุย ตนเองไม่ได้คุยในเรื่องนี้

เรื่องจำนวนโควตารัฐมนตรี วันนี้ผมทราบข่าวมาคือได้ 2 เก้าอี้รัฐมนตรี ส่วนจะเป็นกระทรวงไหน เป็นรัฐมนตรีว่าการ หรือรัฐมนตรีช่วยว่าการนั้น เป็นเรื่องของนายกรัฐมนตรี และพรรคฯ จะคัดใครอยู่ที่ที่ประชุมกรรมการบริหารพรรค และ สส., ผมไม่อยากก้าวล่วง 

เมื่อถามว่า ได้ส่งประวัติแล้วหรือยัง เดชอิศม์ กล่าวว่า ยังไม่ได้ส่ง มีแต่นักข่าวที่บอกว่าไปส่งประวัติ ส่วนที่เป็นข่าวว่า มีลูกน้องไปที่ทำเนียบรัฐบาลนั้นไม่มี คิดว่าอาจจะมีคนอ้างมากกว่า ซึ่งก็ซักถามลูกน้อง แต่ปรากฏว่าไม่มีใครไปสักคน

### **เห็นต่างเป็นเรื่องธรรมดา คงไม่ถึงขั้น ‘แตกแยก’**

มีการตั้งข้อสังเกตถึง ‘เทียบเชิญ’ จากพรรคเพื่อไทยให้เข้าร่วมรัฐบาล จะส่งผลต่อความขัดแย้งกับคนที่เห็นต่างภายในพรรคประชาธิปัตย์หรือไม่

ในเรื่องนี้ **ประมวล พงศ์ถาวราเดช** สส.ประจวบคีรีขันธ์ ในฐานะประธาน สส.พรรคประชาธิปัตย์ ให้ความเห็นว่า ทุกครั้งในการประชุมร่วมกัน หรือการส่งผู้ดำรงตำแหน่งทางการเมืองทุกสมัย ความเห็นต่างมีเป็นเรื่องธรรมดา แต่สุดท้ายความแตกแยกก็คงไม่มี ส่วนจะต้องยึดตามมติพรรคหรือไม่นั้น ในข้อบังคับพรรคฯ มีอยู่ว่า เมื่อเสียงส่วนใหญ่เป็นอย่างไร ก็ต้องทำตามมติพรรค

ส่วนหากสมาชิกพรรคฯ จะใช้เอกสิทธิ์ความเป็น สส.โหวตสวนมติพรรคนั้น ประมวล มองว่า ทุกคนที่ไม่เห็นด้วยก็มี มีทั้งเห็นด้วย ไม่เห็นด้วย ไม่ต้องใช้เอกสิทธิ์ คือถ้าไม่เห็นก็ไม่เห็นด้วยไปเลย ส่วนเมื่อถามย้ำว่า จะไม่มีการลงโทษใช่หรือไม่ ประมวล ก็ตอบว่า _“คงไม่มี”_

มีแต่สื่อฯ เที่ยวพูดกันเองว่า ขับท่านนายกฯ ชวน ในพรรคยังไม่มีใครพูดถึง สมัยที่แล้วสื่อฯ ก็พูดว่าอย่างโน้น อย่างนี้ แต่ในพรรคไม่มี ไม่ทราบว่าข่าวออกมาจากไหน ในพรรคไม่เคยมีเลย ตั้งแต่เริ่มตั้งรัฐบาลสมัยนายกฯ เศรษฐา ไม่เคยมี

ส่วนเมื่อถามถึงประเด็น **‘เลือดไหลออก’** ประมวล กล่าวว่า _**“ทุกคนในพรรคมีอุดมการณ์ ผมคงเดินไปตามระเบียบข้อบังคับของพรรค”**_

นับจากนี้ ต้องจับตาดูว่า ภายหลัง ‘พรรคประชาธิปัตย์’ เข้าร่วมรัฐบาลกับ ‘พรรคเพื่อไทย’ แล้ว จะส่งผลให้เกิดแรงกระเพื่อมหรือความ ‘ร้าวลึก’ ภายในพรรคฯ มากน้อยแค่ไหน

Credit:
- กองบรรณาธิการ SPACEBAR


========================================

ID: 19144
Title: ‘เฉลิมชัย’ ไร้กังวลคุณสมบัตินั่งรัฐมนตรี
Slug: chalermchai-democrat-party-28aug2024
Published At: 2024-08-28 14:40:22
Locale: th
Excerpt: ‘เฉลิมชัย’ ลั่นไม่กังวลปมคุณสมบัตินั่ง รมต.
Category: การเมือง, politics, การเมืองระดับชาติ, national
Tags: 

Highlights:
- ‘เฉลิมชัย’ ลั่นไม่กังวลปมคุณสมบัตินั่ง รมต.
- ระบุมีคนตรวจเช็กอยู่แล้ว ขอให้รอฟังมติ ‘ประชาธิปัตย์’ พรุ่งนี้ 

Content:

เฉลิมชัย ศรีอ่อน หัวหน้าพรรคประชาธิปัตย์ ให้สัมภาษณ์ก่อนออกจากที่ทำการพรรคฯ ถึงกรณีที่ได้รับหนังสือเชิญร่วมรัฐบาลจากพรรคเพื่อไทยแล้ว พรรคประชาธิปัตย์จะได้ข้อยุติในวันที่ 29 ส.ค.นี้หรือไม่ ว่า ขอให้รอการประชุมในวันพรุ่งนี้ (29 ส.ค.)  ยืนยันว่า ไม่กังวลเรื่องคุณสมบัติสำหรับการเป็นรัฐมนตรี รอให้ที่ประชุมพรรคฯมีมติอย่างเดียว ขอให้รอพรุ่งนี้ มติที่ประชุมระบุว่าอย่างไรก็ตามนั้น

ส่วนที่มีหลายคนออกมาพูดวิจารณ์เรื่องคุณสมบัติของคนที่จะมาเป็นรัฐมนตรี เฉลิมชัย กล่าวว่า ไม่เป็นไร ไม่ใช่หน้าที่เรา ถ้าจบ มันก็จบ มันเป็นไปตามที่สามารถจะเป็นได้ ส่วนเรื่องคุณสมบัติ ก็มีคนเช็กอยู่แล้ว 

เมื่อถามอีกว่า ได้พูดคุยกับ ชวน หลีกภัย สส.บัญชีรายชื่อ และอดีตหัวหน้าพรรคประชาธิปัตย์ แล้วหรือไม่ เฉลิมชัย เลี่ยงตอบคำถาม โดยกล่าวสั้นๆว่า “พรุ่งนี้เจอกันครับ” ก่อนจะนั่งรถยนต์ออกไปจากที่ทำการพรรคฯ

Credit:
- กองบรรณาธิการ SPACEBAR


========================================

ID: 19143
Title: ‘ชัยวุฒิ’ ลั่น ‘พปชร.’ พร้อมเป็นฝ่ายค้าน เชื่อ รบ.ไปไม่รอด ใช้ระบบดูด สส.เสี่ยงทะเลาะทำงานยาก
Slug: chaiwut-reveals-pprp-is-ready-to-act-as-the-opposition
Published At: 2024-08-28 14:30:41
Locale: th
Excerpt: ‘ชัยวุฒิ’ ลั่น พปชร. พร้อมทำหน้าที่ฝ่ายค้าน เผย ‘บิ๊กป้อม’ ยังไม่ขยับอะไร ทุกคนยังเป็นสมาชิกพรรค ชี้เหตุผล ‘พท.’ เขี่ยพ้นรัฐบาลแค่สร้างเงื่อนไข เชื่อรัฐบาลทำงานยาก เสี่ยงทะเลาะกัน หลังใช้ระบบดูด ไม่ใช่ระบบพรรคการเมือง 
Category: การเมือง, politics, การเมืองระดับชาติ, national
Tags: 

Highlights:
- ‘ชัยวุฒิ’ ลั่น พปชร. พร้อมทำหน้าที่ฝ่ายค้าน เผย ‘บิ๊กป้อม’ ยังไม่ขยับอะไร ทุกคนยังเป็นสมาชิกพรรค
- ชี้เหตุผล ‘เพื่อไทย’ เขี่ยพ้นรัฐบาลแค่สร้างเงื่อนไข
- เชื่อ รบ.ทำงานยาก เสี่ยงทะเลาะ หลังใช้ระบบดูด สส. ไม่ใช่ระบบพรรคการเมือง 

Content:

**ชัยวุฒิ ธนาคมานุสรณ์** รองหัวหน้าพรรคพลังประชารัฐ (พปชร.) ให้สัมภาษณ์ถึงกรณีกรรมการบริหารพรรคเพื่อไทย (พท.) มีมติไม่ร่วมรัฐบาลกับพรรค พปชร. ว่า จริงๆ เราพอจะทราบแนวทางมาอยู่แล้วว่า เขาไม่เห็นด้วยและไม่ยอมรับรายชื่อรัฐมนตรีที่เราเสนอ โดยพยายามสร้างเงื่อนไขอะไรบางอย่างขึ้นมา และเมื่อมีมติออกมาแบบนี้ก็ชัดเจน เราก็ทำหน้าที่ฝ่ายค้านไป 

ส่วนเหตุผลที่ว่า **พล.อ.ประวิตร วงษ์สุวรรณ** สส.บัญชีรายชื่อ หัวหน้าพรรคพลังประชารัฐไม่ให้ความร่วมมือ ไม่ไปลงมติให้ นางสาวแพทองธาร ชินวัตร นั้น **ชัยวุฒิ** กล่าวว่า เราได้มีการชี้แจงไปแล้วว่า ในวันดังกล่าวหัวหน้าพรรคติดภารกิจ ไม่สามารถไปโหวตได้ แต่ สส.ของพรรค 39 เสียงไปโหวตให้หมด จึงคิดว่าไม่น่าใช่สาระสำคัญในการไม่นำพรรค พปชร.เข้าไปร่วมรัฐบาล 

ส่วน สส.ของพรรคพลังประชารัฐในฝั่ง ร.อ.ธรรมนัส พรหมเผ่า เลขาธิการพรรคนั้น **ชัยวุฒิ** กล่าวว่า คงยังไม่มีการดำเนินการอะไร พล.อ.ประวิตร ยังถือว่าทุกคนเป็นสมาชิกพรรค อย่าทะเลาะกัน 

ผู้สื่อข่าวถามว่า แต่หาก สส.ฝั่ง ร.อ.ธรรมนัส โหวตไม่เป็นไปในทิศทางเดียวกับพรรคจะทำอย่างไร **ชัยวุฒิ** กล่าวว่า เป็นเรื่องและแนวคิดของเขา ขณะนี้ยังไม่ถึงเวลา จึงตอบไม่ได้ว่าจะดำเนินการอย่างไร ให้ไปถึงจุดนั้นก่อน แต่ยืนยันว่า พรรคพลังประชารัฐจะอยู่อย่างนี้ไปก่อนอีกสักระยะ จะยังไม่ขยับอะไร 

เมื่อถามว่า จะมีการประชุมพรรคเพื่อหารือในเรื่องนี้หรือไม่ **ชัยวุฒิ** กล่าวว่า เรามีการประชุมพรรคเป็นประจำอยู่แล้ว คุยกันตลอด _“อย่างไรก็ดี วันนี้เราทำหน้าที่ฝ่ายค้าน ก็มีหน้าที่ตรวจสอบรัฐบาล นำเสนออะไรที่เป็นประโยชน์ต่อประชาชน พร้อมทำหน้าที่ดังกล่าวอยู่แล้ว”_ 

เมื่อถามว่า จะทำงานร่วมกับพรรคประชาชน (ปชช.) ได้หรือไม่ เนื่องจากอดีตมีแนวคิดทางการเมืองที่แตกต่างกัน **ชัยวุฒิ** กล่าวว่า ต้องพูดคุยกัน วันนี้เราไม่ได้เป็นพรรครัฐบาล มีหน้าที่ในการอภิปราย เรื่องการลงมติต้องคุยกันว่าจะไปในทิศทางใด เรื่องการแบ่งเวลาอภิปราย เชื่อว่าคงคุยกันได้ 

เมื่อถามย้ำว่า แต่เรื่องมาตรา 112 พรรคพลังประชารัฐกับพรรคประชาชนเดินเหมือนเส้นขนาน **ชัยวุฒิ** กล่าวว่า คงไม่ถึงขนาดไปในทางเดียวกันทุกเรื่อง พรรคร่วมฝ่ายค้านในอดีตก็ไม่ได้ไปในทางเดียวกันทุกเรื่อง อย่างเรื่องมาตรา 112 ก็มีคำวินิจฉัยของศาลรัฐธรรมนูญอยู่ว่าไม่สามารถแก้ไขได้ 

ชัยวุฒิ ยังแสดงความเห็นถึงทิศทางการเมืองหลังจากนี้ ว่า _**“การที่เขาทำการเมืองแบบนี้ การเมืองแบบดูด สส. ไม่มีระบบการเมืองที่ชัดเจน ทำตามข้อตกลงหรือผลประโยชน์ที่ตกลงกัน เชื่อว่า สุดท้ายจะมีการขัดกันหรือไม่เป็นไปตามข้อตกลง จะมีการเรียกร้องอะไรบางอย่างที่ทำไม่ได้ จะมีปัญหาในอนาคต เพราะการเมืองไม่ได้เป็นระบบพรรค ไม่เข้มแข็ง ไม่อยู่ในกรอบกติกา สุดท้ายเชื่อว่า จะเกิดการทะเลาะกันเพราะผลประโยชน์ไม่ลงตัว การเมืองจะไม่นิ่ง ทำงานยาก และไม่ราบรื่น”**_

Credit:
- กองบรรณาธิการ SPACEBAR


========================================

ID: 19142
Title: คอนเฟิร์ม! ‘ลุงป้อม’ ยังสูบไปป์อารมณ์ดี 
Slug: prawit-28aug2024
Published At: 2024-08-28 14:01:09
Locale: th
Excerpt: ‘สามารถ’ เฟิร์ม! ‘ลุงป้อม’ ยังสูบไปป์อารมณ์ดี
Category: การเมือง, politics, การเมืองระดับชาติ, national
Tags: 

Highlights:
- ‘สามารถ’ เฟิร์ม! ‘ลุงป้อม’ ยังสูบไปป์อารมณ์ดี หลังถูก ‘เพื่อไทย’ เขี่ยพ้นรัฐบาล 
- ปัดตอบ ‘กลุ่มธรรมนัส’ เอาไงต่อ โยนผู้ใหญ่ในพรรคชี้ชะตา 
- ลั่นไม่มีทางปิดสวิตซ์ ‘3 ป.’ ได้ ขออย่าโยงอยู่เบื้องหลัง ‘นักร้อง’ ยื่นยุบ ‘พท.’

Content:

สามารถ เจนชัยจิตรวานิช สมาชิกพรรคพลังประชารัฐ  เปิดเผยภายหลังพรรคเพื่อไทยมีมติขับพรรคพลังประชารัฐออกจากพรรคร่วมรัฐบบาลโดยที่ไม่มีการแจ้งล่วงหน้าว่า แพทองธาร ชินวัตร นายกฯ ต้องมาแสดงความชัดเจน ให้กับพรรคพลังประชารัฐและยืนยันว่า หลังจากนี้ทางพรรคจะมีมติเกี่ยวกับเรื่องนี้แน่นอน

นายสามารถ กล่าวว่า ภายหลังจากที่นายเศรษฐา ทวีสิน อดีตนายกฯ ถูกถอดถอนจากศาลรัฐธรรมนูญ แกนนำพรรคร่วมรัฐบาลทุกพรรคเดินทางไปบ้านจันทร์ส่องหล้า ซึ่งมีข้อมูลมารายงานถึง พล.อ.ประวิตร วงษ์สุวรรณ หัวหน้าพรรคพลังประชารัฐ​ว่า จะให้ชัยเกษม นิติสิริ เป็นนายกฯ 3 เดือน และจะให้ทุกคนอยู่ตำแหน่งเดิม แต่สุดท้ายกลับเป็นข่าวเป็นแพทองธาร และเมื่อพรรคร่วมมีมติโหวตให้นายกฯ จากพรรคเพื่อไทย ก็ไม่มีการเสนอแข่ง แม้คนอภิปรายก็ไม่มี เพราะทุกพรรคเชื่อคำมั่นสัญญาลูกผู้ชาย อย่างที่เคยปฏิบัติมาในการจัดตั้งรัฐบาลว่า ใครจะได้กระทรวงใดบ้าง ไม่คิดว่า จะมีการเบี้ยวหรือหักหลังกัน และย้ำว่า พรรคพลังประชารัฐโหวตให้แพทองธาร 39 เสียง ยกเว้นพล.อ.ประวิตร ที่ติดภารกิจต้อนรับนักกีฬาโอลิมปิก อีกทั้งยังมีมติให้ส่งชื่อรัฐมนตรีตามเดิม ย้ำว่า เราทำทุกอย่างชัดเจน ตรงไปตรงมา ไม่มีการไปเกาะเก้าอี้ขอหรือต่อรอง แต่พรรคเพื่อไทยกลับมีมติขับพรรคพลังประชารัฐออก แม้แพทองธารจะให้สัมภาษณ์ว่าจะมีพรรคพลังประชารัฐร่วม และก็ไม่ทราบว่าการที่พรรคเพื่อไทยไปเทียบพรรคอื่นมาแทน ได้ถามแพทองธารแล้วหรือไม่

ส่วนที่พรรคเพื่อไทยระบุว่า พล.อ.ประวิตร เป็นปฏิปักษ์ต่อการโหวตนายกฯ นั้น พรรคการเมืองอื่นน่าจะเป็นปฏิปักษ์มากกว่า เพราะงดออกเสียงให้แพทองธาร จึงมองว่า เรื่องนี้ไม่เป็นธรรม และสื่อมวลชนย่อมทราบอยู่แล้วว่า พล.อ.ประวิตร มีสว.เท่าไหร่ ฉะนั้น ถ้าอยู่เบื้องหลัง 40 สว.จริงคงยื่นไปหมด ให้ไปใล่เช็คว่า 40 สว. ยื่นถอดถอน คนไหนเป็นเพื่อนพล.อ.ประวิตรบ้าง พร้อมยืนยันว่า ไม่เอาคืน แต่ใช้กระบวนการกฎหมาย ทั้งนี้ เกิดมาไม่เคยเห็นการโหวตไปก่อนแล้วมาหักหลังกันทีหลัง 

ส่วนอาการของพล.อ.ประวิตร เป็นอย่างไร สามารถ กล่าวว่า “ลุงป้อมก็ดูดไปป์ อารมณ์ดี เมื่อวานก็ดูข่าว ท่านไม่ได้เครียดอะไร” 

สามารถ กล่าวว่า หากแพทองธาร คิดว่ามติของพรรคเพื่อไทยสำคัญ แนะนำว่าให้ แพทองธาร ควรลั่นวาจาว่าลาออก และโหวตนายกฯ ใหม่ เพื่อความสง่างาม ถ้าได้เสียง 300 เสียงขึ้นไปก็ถือว่าดี จะได้แข็งโป๊ก และอยากจะเตือนให้พรรคร่วมรัฐบาลระวังตัวไว้ด้วย ขอทวงความชอบธรรม ส่วนจะจัดการกับกลุ่มของ ร.อ.ธรรมนัส พรหมเผ่า รัฐมนตรีว่าการกระทรวงเกษตรและสหกรณ์ อย่างไร ในฐานะเลขาธิการพรรคพลังประชารัฐ สามารถ กล่าวว่า บ้านมีกฎบ้าน เมืองมีกฎเมือง พรรคก็มีกฎ ก็ต้องดำเนินการไปเป็นเรื่องของผู้ใหญ่ในพรรค ซึ่งพรรคพลังประชารัฐไม่ได้แตกเป็น 2 ส่วน พรรคพลังประชารัฐอยู่ที่เดิม ที่ตั้งก็ยังอยู่ที่เดิม เวลาประชุมก็ยังประชุมได้อยู่เหมือนเดิม และหากในอนาคตมีสส.ในพรรคโหวตสวนมติฝ่ายค้าน ก็ถือเป็นเอกสิทธิ์ แต่สุดท้ายก็มีกฎของพรรค ซึ่งเชื่อว่าพรรคการเมืองเป็นสถาบันมีกฎและระเบียบ ส่วนมีโอกาสจะขับ ร.อ.ธรรมนัสออกจากพรรคหรือไม่ ก็เป็นเรื่องของกรรมการบริหารพรรค ย้ำว่า เรื่องนี้ปิดสวิตซ์ 3 ป.ไม่ได้อยู่แล้ว เพราะพล.อ.ประวิตร ยังเป็นสส.และแคนดิเดตนายกฯ อยู่ อีกทั้ง พล.อ.ประวิตร ยังไม่เห็นบอกว่า จะลาออก สส. 

เมื่อถามอีกว่า พล.อ.ประวิตร จะทำงานร่วมกับพรรคประชาชนได้หรือไม่ สามารถ กล่าวว่า ฝ่ายค้าน ไม่ต้องการความสามัคคีเหมือนพรรครัฐบาล พรรคประชาชนอะไรดีก็ทำไป แต่เชื่อความมืออาชีพของพรรคพลังประชารัฐว่าจะทำหน้าที่ตรวจสอบได้ทุกมิติ ทั้งนี้ อย่างโยงบุคคลนิรนามที่ไปยื่นยุบพรรคเพื่อไทย ว่ามีความเกี่ยวข้องกับพล.อ.ประวิตร หากการกระทำใดของนายกฯ ไม่ชอบธรรมหรือไม่ถูกต้อง ประชาชนก็ไปยื่นได้อยู่แล้ว แต่ถ้าเราไม่ทำผิด ใครจะไปยื่นตรวจสอบเราได้

Credit:
- กองบรรณาธิการ SPACEBAR


========================================

ID: 19137
Title: VIBE REVIEW: รีวิว 2024 DOYOUNG CONCERT [ Dear Youth, ] in BANGKOK คอนเสิร์ตเดี่ยวครั้งแรกของโดยอง NCT จัดเต็มกับเพลงจากอัลบั้ม Youth 
Slug: vibe-review-doyoung-dear-youth-in-bangkok
Published At: 2024-08-28 14:00:00
Locale: th
Excerpt: "สำหรับ NCT ซีจือนี่คือทุกอย่าง สำหรับซีจือนี่ NCT จะเป็นทุกอย่างไม่ได้นะ" เต็มอิ่มกับการแสดงทั้งสองรอบ เมื่อวันที่ 24 -25 ส.ค. 2567 ที่ผ่านมา ณ ยูโอบี ไลฟ์ ศูนย์การค้าเอ็มสเฟียร์  
Category: ศิลปะ-วัฒนธรรม, culture, ดนตรี, music
Tags: 

Highlights:
- สำหรับ NCT ซีจือนี่คือทุกอย่าง สำหรับซีจือนี่ NCT จะเป็นทุกอย่างไม่ได้นะ
- เต็มอิ่มกับการแสดงทั้งสองรอบ เมื่อวันที่ 24 -25 ส.ค. 2567 ที่ผ่านมา ณ ยูโอบี ไลฟ์ ศูนย์การค้าเอ็มสเฟียร์  

Content:

จบลงไปแล้วสำหรับคอนเสิร์ตเดี่ยวครั้งแรกของโดยอง NCT ใน 2024 DOYOUNG CONCERT \[ Dear Youth, \] in BANGKOK ที่จัดขึ้นให้แฟนๆ ได้เต็มอิ่มกับการแสดงทั้งสองรอบ เมื่อวันที่ 24 -25 ส.ค. 2567 ที่ผ่านมา ณ ยูโอบี ไลฟ์ ศูนย์การค้าเอ็มสเฟียร์  

หลังจากการเดินทางอันยาวนานกว่าแปดปีตั้งแต่เมษายน 2016 ในฐานะ NCT U มาจนถึงตอนนี้ที่โดยองได้เดบิวต์อีกครั้งในฐานะศิลปินเดี่ยวเมื่อเดือนเมษายนปี 2024 ซึ่งมาพร้อมกับเพลงในอัลบั้มชุดแรก ‘YOUTH’ ฟองคลื่นแห่งวัยเยาว์ ที่โดยองได้รวบรวมความทรงจำทั้งใหญ่และเล็กในวัยเยาว์มาไว้ด้วยกันจนเกิดเป็นฟองคลื่นที่สวยงาม 

คอนเสิร์ตครั้งนี้โดยองขนเพลงมาทั้งหมดจากอัลบั้ม Youth ไม่ว่าจะเป็น Beginning, Lost in California, Time Machine, From Little Wave, Little Light และยังมี NCT Medley “Back 2 U, Baby Don't Like It, Sticker, Baggy Jeans, Kiss, Dreams Come True” ให้แฟนๆ ได้สนุกกับจังหวะเพลงที่เรียบเรียงขึ้นมาใหม่เพื่อให้เข้ากับคอนเสิร์ตในครั้งนี้  เรียกเสียงกรี๊ดจากแฟนๆ ได้เป็นอย่างดี นอกจากนี้ยังมีคัฟเวอร์เพลง Radio Romance , Flying, deep in the night , Doll และ A Little More อีกด้วย โดยคอนเสิร์ตในครั้งนี้มีเพลงที่ถูกถ่ายทอดออกมากว่า 21 โชว์ เรียกได้ว่าแฟนๆ เต็มอิ่มกันไปเลยต่อเนื่องตลอดเวลาโชว์สองชั่วโมงครึ่ง

นอกจากเพลงเพราะๆ แล้ว โดยองยังสร้างเสียงหัวเราะให้กับแฟนๆ ได้ตลอดการแสดง เราไม่คิดว่าโดยองจะเป็นคนตลกได้น่ารักและธรรมชาติขนาดนี้ ไม่ว่าจะ movement ไหนก็แสดงออกมาถึงความน่ารักสดใสได้อย่างต่อเนื่อง เช่นตอนที่บอกว่าเป็นครั้งแรกที่ได้เดินตลาดในประเทศไทยทั้งที่มาไทยบ่อยมากๆ เล่าเรื่องได้กินเล้งแซ่บและกุ้งถังครั้งแรก แถมบอกแฟนๆ อีกว่าถ้าได้ทานกุ้งถังกับเบียร์ก็คงจะดี แต่ต้องมาโชว์นี่สิเลยไม่ได้ดื่ม พาให้แฟนๆ ได้หัวเราะไปตามๆ กัน หรือจะเป็นการแอบทานของว่างที่ไม่ค่อยมีศิลปินคนไหนทานกันระหว่างโชว์ แต่โดยองกลับเลือกทาน ‘ขนมครกไส้ข้าวโพด’ และบอกอีกว่าข้าวโพดอร่อย ชอบ พร้อมกระซิบบอกแฟนคลับให้สัญญาว่าจะไม่เอาคลิปไปลงที่ไหน ด้วยเหตุผลที่ว่าไม่มีศิลปินคนไหนได้ทานของว่างกัน (โอเคค่ะ สัญญาจะไม่เอาคลิปไปลงที่ไหน แต่จะมาเล่าให้ทุกคนได้ฟังแทน) 

ในพาร์ทหนึ่งของช่วง Ment โดยองได้บอกกับแฟนคลับไว้ว่า “ผมก็มีความหวังนิดนึงว่าการที่ทุกคนรักพวกเรา และการที่พวกเราอยู่ในชีวิตของทุกๆ คนเป็นเรื่องที่ต้องขอขอบคุณมากๆ แต่พวกเราไม่ได้อยากจะเป็นทั้งหมด 100% ในชีวิต **สำหรับ NCT ซีจือนี่คือทุกอย่าง สำหรับซีจือนี่ NCT จะเป็นทุกอย่างไม่ได้นะ**” ซึ่งเป็นสิ่งที่โดยองบอกกับแฟนคลับเสมอว่าให้ออกไปใช้ชีวิตของตัวเอง อย่ารักโดยองมากเกินไป (โถ่ ดีขนาดนี้จะไม่ให้รักมากได้ยังไง) เรียกได้ว่าเป็นอีกโมเมนต์ซึ้งๆ ที่เกิดขึ้นระหว่างคอนเสิร์ตก็ว่าได้ 

หรือจะเป็นในช่วงสอนแฟนคลับร้องเพลง เราก็คนไทย ไม่แพ้ชาติใดในโลก เพราะเราโตมากับตู้คาราโอเกะ แต่... แฟนๆ ร้องเพลงออกมาแล้วงงนิดหน่อย โดยองเลยบอกว่า “รู้แล้วว่าปัญหาคืออะไร เหมือนทุกคนไม่ได้ร้องเพลงเหมือนร้องเพลง” เรียกเสียงกรี๊ดพร้อมกับเสียงหัวเราะจากแฟนคลับไปตามๆ กัน คงถึงเวลาแล้วสินะที่พวกเราจะต้องเริ่มเรียนร้องเพลงกันอย่างจริงจังเพื่อโดยอง  

ที่ขาดไม่ได้สำหรับคอนเสิร์ตในครั้งนี้ก็คงจะเป็นเพลงไทยที่แฟนๆ อยากได้ยินโดยองร้องสักครั้ง เพราะทุกเมืองที่ไปโดยองจะเตรียมเพลงของประเทศนั้นๆ ไปร้องด้วยเสมอ แถมยังบอกอีกว่าเพลงที่เตรียมมาเพื่อประเทศไทยยากที่สุดเพราะออกเสียงยาก แต่ทั้งหมดก็ไม่ยากเกินความสามารถของโดยองที่ร้องเพลง “พี่ชอบหนูที่สุดเลย” ให้แฟนๆ ได้เขินอายและประทับใจไปตามๆ กัน อยากจะบอกโดยองเหมือนกันว่า “หนูก็ชอบพี่ที่สุดเลย”   

นอกจากนี้แฟนคลับยังสร้างความประทับใจให้กับโดยองโดยโปรเจกต์น่ารักๆ ในเพลง From Little Wave โดยเปิดกล่องไฟเป็นรูปคลื่นพร้อมข้อความ 우리바다야 (ทะเลของพวกเรา) รวมถึงป้ายสโลแกน 사랑으로 만든 도영의 노래, 마음으로 들을 것이다 (บทเพลงของโดยองที่ถูกร้องด้วยความรัก จะมีพวกเราที่ใช้หัวใจฟัง) อีกด้วย แต่โดยองก็แอบแกล้งแฟนคลับเหมือนกันว่า ถ้าไม่ได้เห็นโปรเจกต์วางอยู่ก่อนหน้านั้นผมคงจะร้องไห้ไปแล้ว แต่มันก็ซึ้งมากๆ ตอนที่ได้เห็นในระหว่างร้องเพลง

และที่ไม่พูดถึงไม่ได้ก็คงจะเป็นเพลง Dear ซึ่งเป็นเพลงที่โดยองแต่งขึ้นมาจากจดหมายของแฟนคลับที่เคยได้รับ “คุณคือคนที่ถูกรักและคนที่ผมอยากจะบอกรัก” ทำให้โดยองเขียนจดหมายออกมาเป็นเนื้อเพลงนี้เพื่อขอบคุณแฟนคลับทุกๆ คน และอยากให้แฟนคลับได้รู้ว่า “ทุกคนคือคนที่ถูกรัก”  

แน่นอนว่ามาประเทศไทยทั้งทีก็คงจะขาดไม่ได้กับคำพูดภาษาไทยน่ารักๆ “เยี่ยมจริงๆ เยี่ยมจริงๆ เยี่ยมจริงๆ” คงจะกลายเป็นอีกคำที่ติดปากโดยองตั้งแต่เริ่มจนจบคอนฯ เลยก็ว่าได้ โดยองมักจะชมแฟนคลับอยู่เสมอๆ ตลอดทั้งคอนเสิร์ต ไม่ว่าจะเป็น “เยี่ยมจริงๆ”, “เก่งจังเลย”, “ทุกคนเก่งมากเลย” เรียกรอยยิ้มจากแฟนๆ ไม่ขาดสาย 

อีกสิ่งหนึ่งที่ประทับใจไม่แพ้กันก็คือ visual ที่เปลี่ยนไปตามเพลงซึ่งทำให้รู้สึกอินไปกับเพลงได้แบบไม่มีเบื่อ ไม่ว่าจะเป็นดอกไม้นานาชนิด ท้องฟ้า ดวงดาว ท้องทะเลที่มีวาฬว่ายไปมา ยิ่งทำให้เต็มอิ่มไปกับโชว์ได้มากขึ้น

สุดท้ายนี้ขอบคุณโดยองที่เติบโตมาอย่างดี โตมาพร้อมกับแพสชันในการร้องเพลง และสร้างความสุขให้แฟนคลับ เรารักเสียงของโดยองเสมอมาตั้งแต่ครั้งแรกที่ได้ฟังจนถึงวันนี้ วันที่โดยองได้มีคอนเสิร์ตเดี่ยวครั้งแรก การเดินทางครั้งนี้ของโดยองสร้างความสุขให้แฟนคลับมากมาย และเราหวังว่าความสุขที่โดยองมอบให้แฟนคลับจะสะท้อนกลับไปหาโดยองให้มีความสุขมากขึ้นเพื่อกลับมาร้องเพลงเพราะๆ สร้างเสียงหัวเราะและรอยยิ้มให้กันอีกครั้งในเร็วๆ นี้ ไม่ว่าจะในฐานะ NCT หรือ นักร้องเดี่ยว คิมโดยอง 

ที่โดยองบอกว่า “ขอบคุณนะที่อยู่ด้วยกันในการเดินทางครั้งแรกของผม เราก็อยากขอบคุณโดยองเหมือนกันที่เลือกให้เราร่วมเดินทางด้วย”

Credit:
- ช่อผกา คุระเเก้ว
- ปารย์ โพธิ์ปริสุทธิ์


========================================

ID: 19141
Title: เทียบเชิญ ‘ประชาธิปัตย์’ ร่วมรัฐบาล ‘เพื่อไทย’
Slug: democrat-pheuthai-party-28aug2024
Published At: 2024-08-28 13:11:07
Locale: th
Excerpt: ‘เพื่อไทย’ ส่งเทียบเชิญ ‘ประชาธิปัตย์’ ร่วมรัฐบาลอย่างเป็นทางการ
Category: การเมือง, politics, การเมืองระดับชาติ, national
Tags: 

Highlights:
- ปิดตำนานผีไม่เผาเงาไม่เหยียบ! ‘เพื่อไทย’ ส่งเทียบเชิญ ‘ประชาธิปัตย์’ ร่วมรัฐบาลอย่างเป็นทางการ 
- ‘สรวงศ์’ ลั่นเข้าใจได้ ‘จับมือเพื่อชาติ’ โยนทิ้งขัดแย้งไว้ข้างหลัง ขอเดินหน้าประเทศ 
- ด้าน ‘เดชอิศม์’ อวยหวานฉ่ำวันนี้เราเลิฟกัน-ให้อภัยกัน มึนข่าวโดนร้อง ‘ป.ป.ช.’ เรื่องอะไร ชี้ถ้ามัวห่วงปมร้องเรียน ก็ไม่มีใครเป็นรัฐมนตรีกันได้ เผยเรียกประชุม ‘ปชป.’ พรุ่งนี้ 

Content:

สรวงศ์ เทียนทอง สส.สระแก้ว ในฐานะเลขาธิการพรรคเพื่อไทย ยื่นหนังสือเทียบเชิญพรรคประชาธิปัตย์เข้าร่วมรัฐบาลแก่ เดชอิศม์ ขาวทอง สส.สงขลา ในฐานะเลขาธิการพรรคประชาธิปัตย์ พร้อมกันนี้ได้มี สส.ของทั้ง 2 พรรคร่วมเป็นสักขีพยาน 

สรวงศ์ กล่าวว่า  เมื่อวันที่ 27 ส.ค.ที่ผ่านมา พรรคเพื่อไทยได้พูดคุยกับ เฉลิมชัย ศรีอ่อน หัวหน้าพรรคประชาธิปัตย์ และเดชอิศม์ว่า วันนี้จะยื่นหนังสืออย่างเป็นทางการให้กับพรรคประชาธิปัตย์เป็นส่วนหนึ่งของการบริหารประเทศ และเป็นรัฐบาลร่วมกัน 

สำหรับโควตารัฐมนตรีของพรรคประชาธิปัตย์ประกอบไปด้วย รมว. 1 ตำแหน่ง รมช. 1 ตำแหน่งหรือไม่นั้น สรวงศ์ กล่าวว่า เป็นเรื่องของนายกรัฐมนตรี ที่จะแต่งตั้งและทูลเกล้าฯ ต่อไป  และไม่ขอก้าวล่วงในเรื่องนี้ ส่วนพรรคเพื่อไทยและพรรคประชาธิปัตย์จะทำงานร่วมกันได้จริงหรือไม่ ก็อย่างที่เดชอิศม์เคยกล่าวไว้ เมื่อก่อนก็คือเมื่อก่อน แต่ปัจจุบันมั่นใจว่า ในสภาผู้แทนราษฎรทุกคนมีจุดมุ่งหมายเดียวกัน คือทำให้ประชาชนและประเทศชาติไปได้ด้วยดี ทั้งนี้ไม่มี สส.พรรคเพื่อไทยคัดค้าน ขอให้นำคำสัมภาษณ์ของเดชอิศม์เป็นที่ตั้งว่าประเทศชาติต้องเดินหน้าต่อ ทุกอย่างผ่านไปแล้ว ประเทศชาติต้องเดินหน้าต่อ พรรคของพวกเราร่วมต่อสู้กันมานาน แต่วันนี้มาถึงคนรุ่นใหม่ที่มาดูแลพรรค ส่วนอุดมการณ์ทางการเมืองก็เป็นเรื่องของอุดมการณ์การ แนวทางการทำงานเราไปด้วยกันได้แน่นอน 

ส่วนที่เกิดการวิพากษ์วิจารณ์ว่าทั้ง 2 พรรค หักหลังประชาชน เพราะที่ผ่านมาเคยพาประชาชนออกไปชุมนุมแล้วเกิดการบาดเจ็บล้มตาย แต่สุดท้ายกลับมาจับมือกันตั้งรัฐบาล สรวงศ์ กล่าวว่า ในอดีตอุดมการณ์ทางการเมืองของเพื่อไทยและประชาธิปัตย์ไม่เหมือนกันเลย แต่วันนี้คนรุ่นใหม่เข้ามาบริหารพรรค หัวหน้าทั้ง 2 พรรค รวมถึงเลขาฯและสมาชิกพรรคทุกคนมุ่งหน้าไปในทิศทางเดียวกันว่า ปัญหาชีวิตความเป็นอยู่ของประชาชนต้องได้รับการแก้ไขให้ดีขึ้นเพราะประเทศชาติถอยหลังไปมาก ดังนั้นจึงถึงเวลาแล้วที่จะต้องเดินหน้าร่วมกัน อะไรไม่เข้าใจกันหรือความขัดแย้งต้องทิ้งไว้ข้างหลัง ขณะเดียวกัน พี่น้องเสื้อแดงวันนี้ก็ได้พูดคุยกันอยู่ และเห็นตรงกันว่าถ้าเป็นประโยชน์แก่ส่วนรวมทุกคนเข้าใจได้ 

สรวงศ์ ยังย้ำถึงเหตุผลในการเชิญพรรคประชาธิปัตย์เข้าร่วมรัฐบาลว่า การบริหารประเทศก็เป็นเรื่องของฝ่ายบริหาร แต่พวกเราที่เป็นฝ่ายนิติบัญญัติจะต้องทำให้เสียงในสภามั่นคง เราไม่ได้เชิญเพียงแค่พรรคประชาธิปัตย์ แต่เชิญหลายส่วนให้เข้าร่วมรัฐบาลด้วย เพื่อร่วมพัฒนาประเทศต่อไป ส่วนจะเป็นแผนปิดสวิตช์ 3 ป.ใช่หรือไม่ สรวงศ์ กล่าวว่า ไม่ใช่แผน ทุกสิ่งทุกอย่างไม่ได้เกิดขึ้นด้วยความตั้งใจ แต่พอถึงวันนี้เราทำงานร่วมกัน 1 ปีแล้ว เราเห็นถึงคำอภิปรายต่างๆ ของพรรคประชาธิปัตย์ เราก็ดูการทำงานของผู้บริหารพรรคประชาธิปัตย์ในยุคนี้ คิดว่า ก็สามารถทำงานร่วมกับพรรคเพื่อไทยได้

ส่วนการจับมือกับพรรคประชาธิปัตย์ในครั้งนี้ จะทำให้ผู้สนับสนุนพรรคเพื่อไทยไม่พอใจหรือไม่ สรวงศ์ กล่าวว่า ขอให้ดูที่ผลงาน มั่นใจหากร่วมกันทำงานแล้วผลงานออกมาดี และมองอีกมุมหนึ่งความขัดแย้งได้หายไปแล้ว และร่วมมือกันทำงานจะเป็นสิ่งที่ดีมากกว่า 

ด้านเดชอิศม์ กล่าวว่า ขอบคุณพรรคเพื่อไทยที่ให้ความไว้วางใจพรรคประชาธิปัตย์ และเห็นความสำคัญของพรรคในการที่จะช่วยกันดูแลประเทศ หลังจากนี้พรรคประชาธิปัตย์จะต้องนำเรื่องนี้ เข้าที่ประชุมคณะกรรมการบริหารพรรคและที่ประชุม สส. ซึ่งคาดว่า จะเกิดขึ้นในวันที่ 29 ส.ค.นี้ ส่วนการทำความเข้าใจกับผู้สนับสนุนพรรคประชาธิปัตย์ในภาคใต้ เดชอิศม์ กล่าวว่า วันนี้ประชาธิปัตย์ไม่มีความขัดแย้ง เรามีแต่ความรักความเข้าใจ และการให้อภัยกัน อย่างไรก็ตาม ต้องเข้าใจว่า เหตุการณ์เมื่อ 20-30 ปีที่ผ่านมา กับปัจจุบันไม่เหมือนกัน ปัญหาของประเทศ แนวคิด การพัฒนาประเทศไม่เหมือนกัน ดังนั้นพอถึงเวลาที่เราพูดคุยกันได้  ที่เรารักกัน เป็นสิ่งที่ดีงาม 

เมื่อถามว่า กลุ่มของ ชวน หลีกภัย สส.บัญชีรายชื่อ และอดีตหัวหน้าพรรคประชาธิปัตย์คัดค้านการร่วมรัฐบาลกับพรรคเพื่อไทย เดชอิศม์ กล่าวว่า ก่อนหน้านี้อาจมีความคิดเห็นเป็น 2 ฝ่าย แต่เมื่อมีมติของพรรคก็ต้องปฏิบัติตาม จากนี้ถ้ามีคนในพรรคโหวตแตกต่างจากมติของพรรคคงทำเช่นนั้นไม่ได้ พร้อมยืนยันว่า ประชาธิปัตย์ไม่ได้เป็นพรรคสำรอง รอบที่แล้ว สส.จำนวน 16 คนก็ได้โหวตให้ หลายคนบอกว่าเราต้องไปร่วมรัฐบาลในเวลานั้น แต่เราก็ไม่ได้ไปร่วม เพราะเหตุการณ์เมื่อปีที่แล้วกับวันนี้ก็ไม่เหมือนกัน จึงต้องปรับเปลี่ยนไปตามสถานการณ์ และย้ำว่าไม่เกี่ยวกับพรรคพลังประชารัฐ แต่เป็นเรื่องของพรรคประชาธิปัตย์และพรรคเพื่อไทย 

ส่วนนโยบายใดที่พรรคประชาธิปัตย์จะนำไปร่วมผลักดันกับรัฐบาล ก็อยู่ที่นายกฯ ว่าจะให้กระทรวงใด เรามีความรักและการให้อภัยซึ่งกันและกัน โดยไม่กังวลว่าจะมีปัญหาเรื่องคุณสมบัติการเป็นรัฐมนตรี และยังไม่ทราบว่า เรื่องใน ป.ป.ช.คือเรื่องอะไร น่าจะไม่เกี่ยวอะไร ถ้ามีเรื่องร้องเรียน ทุกคนก็ไม่มีใครเป็นกันได้ เพราะคนนั้นคนนี้ก็ไปร้องเรียน ส่วนรายชื่อบุคคลที่พรรคจะส่งไปเป็นรัฐมนตรีนั้น ต้องรอที่ประชุมพรรคก่อน 

สำหรับกรณีที่ชัยวุฒิ ธนาคมานุสรณ์ รองหัวหน้าพรรคพลังประชารัฐ ระบุ พรรคเพื่อไทยตระบัดสัตย์นั้น สรวงศ์ กล่าวว่า คำนี้ฮิตเหลือเกิน ก็แล้วแต่ ทุกอย่างมองกันที่ผลงาน ต่อจากนี้ไปอีก 3 ปี ภายใต้การนำของแพทองธาร ชินวัตร นายกรัฐมนตรี ส่วนตัวขออย่างเดียวให้โอกาสนายกฯ และครม.ชุดใหม่ได้ทำงาน ถ้าทำอะไรผิดหรือไม่ดีค่อยร้องเรียน ไม่ใช่ออกมาพูดเพียงอย่างเดียว ขอให้ดูที่ผลงาน และกรณีเรืองไกร ลีกิจวัฒนะ สมาชิกพรรคพลังประชารัฐ ยื่นร้องเรียนกรณีซุกหุ้นของ แพทองธารนั้น ก็มีทีมกฎหมายดูอยู่แล้ว และคิดว่าจะไม่เป็นประเด็น 

ทั้งนี้ จะเทียบเชิญคนในกลุ่ม ร.อ.ธรรมนัส พรหมเผ่าหรือไม่ สรวงศ์ กล่าวว่า มีการคุยกัน แต่เราให้เกียรติทุกพรรคการเมือง หากมีโอกาสเทียบเชิญพรรคอื่นหรือบุคคลอื่นก็จะทำ ส่วนจะเทียบเชิญพรรคไทยสร้างไทย ที่เคยโหวตให้แพทองธารหรือไม่นั้น ยังไม่ได้พูดคุยกัน แต่คงต้องพูดคุย

Credit:
- กองบรรณาธิการ SPACEBAR


========================================

ID: 19139
Title: ‘กล้วยน้ำว้ามะลิอ่อง’ ของดีเมืองสองแคว ปลูกส่งแปรรูป รายได้งาม
Slug: economic-business-processed-banana
Published At: 2024-08-28 13:08:25
Locale: th
Excerpt: กล้วยน้ำว้ามะลิอ่อง จ.พิษณุโลก สินค้าเกษตรที่มีศักยภาพ ทดแทนการผลิตข้าวนาปีในพื้นที่ไม่เหมาะสม สร้างรายได้เกษตรกร
Category: ธุรกิจ-เศรษฐกิจ, business, เศรษฐกิจ, economics
Tags: 

Highlights:
- ส่งเสริมให้เกษตรกรหันมาปลูกกล้วยน้ำว้ามะลิอ่องเพิ่มมากขึ้น


- เป็นพืชที่มีโอกาสทางตลาด และมีความต้องการในอุตสาหกรรมการแปรรูป 

- เกษตรกรในพื้นที่มีรายได้เพิ่มขึ้น ผลิตสินค้าตรงกับความต้องการของตลาด 

Content:

ธัญญ์พิชชา เถระรัชชานนท์ ผู้อำนวยการสำนักงานเศรษฐกิจการเกษตรที่ 2 พิษณุโลก (สศท.2) สำนักงานเศรษฐกิจการเกษตร (สศก.) เปิดเผยว่า **กล้วยน้ำว้ามะลิอ่อง** นับเป็นพืชเศรษฐกิจของจังหวัดพิษณุโลก หน่วยงานภาครัฐที่เกี่ยวข้องในพื้นที่ จึงมีนโยบายส่งเสริมให้เกษตรกรหันมาปลูกกล้วยน้ำว้ามะลิอ่องเพิ่มมากขึ้น เนื่องจากเป็นพืชที่มีโอกาสทางตลาด และมีความต้องการในอุตสาหกรรมการแปรรูป 

โดยกล้วยน้ำว้าสดที่ใช้เป็นวัตถุดิบมีทั้งในจังหวัดและต่างจังหวัด (สุโขทัย อุตรดิตถ์ กำแพงเพชร และ ตาก) ซึ่งกล้วยตากบางกระทุ่มเป็นสินค้า GI และเป็นของฝากที่คนมาเยือนพิษณุโลกเมืองสองแควจะต้องซื้อ โดยเฉพาะการมานมัสการหลวงพ่อพระพุทธชินราช ณ วัดพระศรีรัตนมหาธาตุวรมหาวิหาร (วัดใหญ่) จึงนับได้ว่า**กล้วยตากเป็น Signature ของจังหวัดพิษณุโลก**

ทั้งนี้ สศท.2 ได้ศึกษาแนวทางการพัฒนาสินค้ากล้วยน้ำว้า ทดแทนการผลิตข้าวนาปีในพื้นที่ไม่เหมาะสมจังหวัดพิษณุโลก ตามโครงการบริหารจัดการการผลิตสินค้าเกษตรตามแผนที่เกษตรเพื่อการบริหารจัดการเชิงรุก (Agri-Map) และจัดทำแนวทางพัฒนาสินค้ากล้วยน้ำว้า เพื่อเป็นข้อมูลประกอบการตัดสินใจเลือกผลิตให้กับเกษตรกรในพื้นที่

จากการศึกษา พบว่า ในปี 2566 จังหวัดพิษณุโลก มีพื้นที่ปลูกกล้วยน้ำว้ามะลิอ่องรวม 10,189 ไร่ เกษตรกรผู้ปลูก 2,514 ราย ได้ผลผลิตรวม 10,228 ตัน/ปี แหล่งผลิตส่วนใหญ่อยู่ที่อำเภอบางระกำ บางกระทุ่ม และวังทอง ส่วนใหญ่เกษตรกรจะใช้น้ำฝนในการดูแลรักษา บางรายมีแหล่งน้ำเสริมในช่วงฤดูแล้ง เกษตรกรผู้ผลิตในพื้นที่เป็นแบบรายย่อย ทำการผลิตในพื้นที่ของตนเองเฉลี่ย 3.94 ไร่/ครัวเรือน และมีประสบการณ์การปลูกกล้วยน้ำว้าประมาณ 15 - 17 ปี ซึ่งจากการเก็บรวบรวมข้อมูลของเกษตรกรกลุ่มตัวอย่างในพื้นที่ จำนวน 40 ราย พบว่า มีต้นทุนการผลิตกล้วยน้ำว้าเฉลี่ย 4,985 บาท/ไร่/ปี ระยะเวลาการปลูกจนถึงเก็บเกี่ยว 10 – 12 เดือน ให้ผลผลิตเฉลี่ย 1,097 กิโลกรัม/ไร่/ปี ได้รับผลตอบแทนเฉลี่ย 10,849 บาท/ไร่/ปี และผลตอบแทนเฉลี่ยสุทธิ (กำไร) 5,864 บาท/ไร่/ปี หรือ 5.34 บาท/กิโลกรัม ซึ่งหากเทียบกับเกษตรกรผู้ปลูกข้าวนาปีในพื้นที่ไม่เหมาะสมตามแผนที่ Agri Map ในปี 2566 เกษตรกรได้ผลตอบแทนเฉลี่ยสุทธิ (กำไร) 791 บาท/ไร่/ปี

**ราคากล้วยน้ำว้า**ที่เกษตรกรขายได้ ณ เดือนสิงหาคม 2567 ราคาเฉลี่ยอยู่ที่ 15บาท/กิโลกรัม หรือ 22 บาท/หวี (น้ำหนักต่อหวี 1.4 กิโลกรัม) ราคาเพิ่มขึ้นจากช่วงต้นปี 2567 ที่มีราคาเฉลี่ย 10 บาท/กิโลกรัม หรือ 15 บาท/หวี เนื่องจากได้รับผลกระทบจากภาวะภัยแล้ง ประกอบกับสภาพอากาศที่ร้อนจัดในช่วงเดือนเมษายน 2567 ส่งผลให้ต้นกล้วยไม่สมบูรณ์ การติดผลลดลง และผลผลิตออกสู่ตลาดน้อย

ขณะที่กลไกของตลาดยิ่งมีผลผลิตน้อยความต้องการก็จะยิ่งมากขึ้น จึงส่งผลให้ราคาปรับตัวสูงขึ้น ด้านสถานการณ์ตลาด ผลผลิตส่วนใหญ่ ร้อยละ 60 จำหน่ายให้กับโรงงานแปรรูป ผู้ประกอบการรายย่อย และกลุ่มวิสาหกิจชุมชน ผลผลิตร้อยละ 39 จำหน่ายให้กับพ่อค้ารวบรวมทั้งในและต่างจังหวัด และตลาดขายส่งผลไม้ในจังหวัด และผลผลิตส่วนที่เหลือ 1 จำหน่ายในตลาดนัด/ร้านค้าชุมชน จำหน่ายผ่านพ่อค้ารวบรวมทั้งในและต่างจังหวัด และตลาดขายส่งผลไม้ในจังหวัด 

ทั้งนี้ **ภายในปี 2567 เกษตรกรสามารถปรับเปลี่ยนการผลิตจากข้าวนาปีในพื้นที่ไม่เหมาะสมตามแผนที่ Agri Map เป็นกล้วยน้ำว้ามะลิอ่องในพื้นที่อำเภอเนินมะปราง วังทอง และนครไทย เพิ่มขึ้นอีก 1,838 ไร่** ส่งผลให้เกษตรกรในพื้นที่มีรายได้เพิ่มขึ้น สามารถผลิตสินค้าตรงกับความต้องการของตลาด

Credit:
- กองบรรณาธิการ SPACEBAR


========================================

ID: 19140
Title: วันของลุง! พปชร.ตั้ง ‘วัน อยู่บำรุง’ ดูแลงานกทม. 
Slug: pawit-wan-ubumrung-28-aug-24
Published At: 2024-08-28 12:44:45
Locale: th
Excerpt: ‘บิ๊กป้อม’ ตั้ง ‘วัน อยู่บำรุง’ รับผิดชอบพื้นที่ทางการเมืองกรุงเทพมหานคร ขณะที่ ‘วัน อยู่บำรุง’ โพสต์ขอช่วยงานลุงก่อน หลังคืนที่ผ่านมาโพสต์เรื่องตั้งพรรคเองเพราะคนเชียร์เยอะ บอกต่อไปนี้ต้องคงต้องคิดให้รอบคอบ ก่อนตัดสินใจ 

Category: การเมือง, politics, การเมืองระดับชาติ, national
Tags: 

Highlights:
- ‘บิ๊กป้อม’ ตั้ง ‘วัน อยู่บำรุง’ รับผิดชอบพื้นที่ทางการเมืองกรุงเทพมหานคร 
- ด้าน ‘วัน อยู่บำรุง’ โพสต์ขอช่วยงานลุงก่อน หลังคืนที่ผ่านมาโพสต์เรื่องตั้งพรรคเองเพราะคนเชียร์เยอะ บอกต่อไปนี้ต้องคงต้องคิดให้รอบคอบ ก่อนตัดสินใจ 


Content:

ความเคลื่อนไหวแรกของพรรคพลังประชารัฐ หลังถูกพรรคเพื่อไทยสะบั้นรักตัดขาดความเป็นพรรคร่วมรัฐบาลเมื่อช่วงเย็นวาน (27 ส.ค.) ที่ผ่านมา 

ผู้สื่อข่าวรายงานว่า **สามารถ เจนชัยจิตรวานิช** สมาชิกพรรคพลังพลังประชารัฐ ได้โพสต์เฟซบุ๊ก เผยแพร่ คำสั่งพรรคพลังประชารัฐ เรื่องมอบหมายผู้รับผิดชอบพื้นที่กรุงเทพมหานคร โดยเอกสารดังกล่าว ลงนามโดย **พล.อ.ประวิตร วงษ์สุวรรณ หัวหน้าพรรคพลังประชารัฐ** ระบุสั่ง ณ วันที่ 9 สิงหาคม 2567 

เนื้อหาในเอกสาร ระบุว่า เพื่อให้การบริหารงานของพรรคพลังประชารัฐ เป็นไปด้วยความเรียบร้อย บรรลุตามอุดมการวัตถุประสงค์และนโยบายของพรรค อาศัยอำนาจตามข้อบังคับพรรคพลังประชารัฐปี 2563 และแก้ไขเพิ่มเติมข้อ 17(1)(จ) จึงมอบหมายให้ **นายวัน อยู่บำรุง เป็นผู้รับผิดชอบดำเนินงานและการประสานงานกิจกรรมทางการเมืองของพรรคในพื้นที่กรุงเทพมหานคร** ตั้งแต่บัดนี้เป็นต้นไป 

ซึ่งการโพสต์ของ สามารถ ครั้งนี้ เป็นการโพสต์ช่วงคืนวันที่ 27 ส.ค. ที่ผ่านมา หลังมีข่าวว่าพรรคเพื่อไทย ไม่รับพรรคพลังประชารัฐเข้าร่วมรัฐบาล

ขณะที่ช่วงสายวันนี้ (28 ส.ค.) วัน อยู่บำรุง ได้โพสต์เอกสารคำสั่งดังกล่าวพร้อมระบุข้อความผ่านเฟซบุ๊กว่า **“ตอนนี้ขอช่วยงานลุงป้อมก่อนครับ ปล.เมื่อคืนโพสต์เรื่องตั้งพรรคเองเพราะคนเชียร์กันเยอะแต่คงต้องไตร่ตรองให้รอบคอบก่อนที่จะตัดสินใจ”**

Credit:
- กองบรรณาธิการ SPACEBAR


========================================

ID: 19138
Title: ‘อดิศร’ แจงเหตุผลเสนอ ‘พท.’ ไม่เอา พปชร.! ชี้ต้องหาคนจริงใจร่วมรัฐบาล
Slug: adisorn-explains-reasons-why-pheu-thai-doesn't-want-it-pprp-joins-the-government
Published At: 2024-08-28 12:28:08
Locale: th
Excerpt: ‘อดิศร’ แจงเหตุผลเสนอ ‘เพื่อไทย’ ไม่เอา ‘คนบ้านป่าฯ’ พปชร. บอกต้องหาคนจริงใจมาร่วมรัฐบาล ไม่ใช่ถือมีดสั้นปักหลัง เชื่อไร้กระทบเสถียรภาพโหวตในสภาฯ แม้ 40 เสียงหายไป
Category: การเมือง, politics, การเมืองระดับชาติ, national
Tags: 

Highlights:
- ‘อดิศร’ แจงเหตุผลเสนอ ‘เพื่อไทย’ ไม่เอา ‘คนบ้านป่าฯ’ พปชร. 
- บอกต้องหาคนจริงใจมาร่วมรัฐบาล ไม่ใช่ถือมีดสั้นปักหลัง
- เชื่อไร้กระทบเสถียรภาพโหวตในสภาฯ แม้ 40 เสียง พปชร.หายไป

Content:

รัฐสภา (28 สิงหาคม 2567) **อดิศร เพียงเกษ** สส.บัญชีรายชื่อ พรรคเพื่อไทย (พท.) ให้สัมภาษณ์ถึงการประชุมสส.พรรคเพื่อไทย วันที่ 27 สิงหาคม ว่า ในที่ประชุมได้เปิดให้สมาชิกแสดงความคิดเห็น ซึ่งตนได้ขอพูดถึงเรื่องการจัดตั้งคณะรัฐมนตรี (ครม.) เพื่อให้ **นายกรัฐมนตรี แพทองธาร ชินวัตร** ได้บริหารราชการแผ่นดินครบตามวาระ เอาบทเรียนในอดีตที่ผ่านมามาพูดคุยกัน

_**“ซึ่งส่วนตัวคิดว่าพรรคพลังประชารัฐ (พปชร.) โดยเฉพาะหัวหน้าพรรค ได้แสดงจุดยืนเป็นปฏิปักษ์ในการที่จะเป็นพรรคร่วมรัฐบาล ตั้งแต่โหวตนายเศรษฐา ทวีสิน อดีตนายกรัฐมนตรี จนมาถึงการโหวต นางสาวแพทองธาร ก็ไม่มา รวมถึงกรณีอดีต สว. 40 คน ที่ถอดถอนนายเศรษฐา ก็มีข้อมูลชัดเจนว่าอยู่เบื้องหลังในการยื่น จึงไม่ควรที่จะมาร่วมเป็นรัฐบาล ตนจึงเสนอในที่ประชุม สส. โดยมี นางสาวแพทองธาร และผู้หลักผู้ใหญ่ ที่บริหารพรรครับฟัง”**_ 

เมื่อถามว่า หลังจากที่เสนอไปแล้วทางที่ประชุมพรรคมีความคิดเห็นอย่างไรบ้าง **อดิศร** กล่าวว่า ที่ประชุมเห็นด้วย 150 เปอร์เซ็นต์ เพียงแค่ตนกล้าพูดก่อน อย่างไรก็ตาม วันนี้ตนได้เจอกับ สส.ของพรรคพลังประชารัฐ ก็ยังเป็นเพื่อน สส.กันอยู่ แต่การร่วมรัฐบาล มันแสวงจุดร่วม สงวนจุดต่าง เพียงแค่จุดต่างเยอะมาก ก็ให้ท่านไปอยู่ในป่าของท่านดีกว่า

เมื่อถามว่า เมื่อเสียงหายไป 40 เสียง จะไม่กระทบต่อเสถียรภาพในการโหวตของสภาฯ หรือไม่ นายอดิศร กล่าวว่า เสียงอาจจะขาดหายไปจริง และจะไปหาเพิ่มจากที่ไหนตามธรรมชาติ ก็เป็นเอกสิทธิ์ของสภาฯ สส.พรรคพลังประชารัฐก็มีเอกสิทธิ์ ที่จะเดินงานในทางการเมืองของเขา จะมาร่วมกับเราหรือเป็นฝ่ายค้าน ก็ไม่มีผลกระทบอะไร

เมื่อถามว่า จะไม่ถูกมองว่าร่วมรัฐบาลกันมาตั้งนาน สุดท้ายเมื่อเห็นต่างก็ถีบพรรคพลังประชารัฐไปอยู่ฝ่ายค้านหรือไม่ **อดิศร** กล่าวว่า _“ใช้คำว่า 'ถีบ' ไม่ได้ ใช้คำว่า 'ปิดสวิตช์' ถีบจะเป็นลักษณะคล้ายกับหยุม”_

เมื่อถามว่า หากพรรคพลังประชารัฐจะมาร่วมรัฐบาลแค่ส่วนหนึ่ง แล้วอาจนำไปสู่การร้องเรียนภายหลังหรือไม่ **อดิศร** กล่าวว่า เป็นเอกสิทธิ์ และนักร้องมีอยู่แล้วทุกวัน ทั้งนักร้องลูกทุ่งหรือลูกกรุง 

_**“ผมก็อยากถามคืนว่าทำหน้าที่อะไรบ้าง ความสูญเสียและเสียหายในการพัฒนาประเทศมีอยู่มากมาย ผมอยากไปเปิดกฎหมายว่าหากร้องเท็จ จะมีความผิดอะไร คนเดียวทำให้นายเศรษฐาไม่ได้เป็นนายกฯ มันมีความเสียหาย ร้องก็ร้องไป แต่เราคิดว่าเสถียรภาพของการเป็นรัฐบาลผสม ควรเอาคนที่มีความจริงใจมาอยู่ด้วยกัน ไม่ใช่ว่าจับมือกันแล้วมีดสั้นปักอยู่ด้านหลัง”**_ อดิศร กล่าว

เมื่อถามว่า แสดงว่าเราก็เปิดใจที่จะเทียบเชิญพรรคอื่นเข้ามาร่วมรัฐบาลหรือไม่ **อดิศร** กล่าวว่า ในส่วนนี้ไม่ทราบ ไม่ได้อยู่ในหน้าที่ แต่คิดว่าการจัดตั้งรัฐบาลคงจะสำเร็จไปแล้ว ตามที่เป็นข่าว

Credit:
- กองบรรณาธิการ SPACEBAR


========================================

ID: 19136
Title: ‘พรรคประชาชน’ เปลี่ยนตัวย่อเป็น ‘ปชน.’ ได้ป้ายชื่อในสภาฯ หลัง ‘กกต.’ รับรอง
Slug: peoples-party-gets-name-tag-in-parliament
Published At: 2024-08-28 12:23:23
Locale: th
Excerpt: ‘พรรคประชาชน’ ได้ป้ายชื่อวางในสภาฯ พร้อมเปลี่ยนตัวย่อเป็น ‘ปชน.’ หลัง ‘กกต.’ รับรองสถานะ
Category: การเมือง, politics
Tags: 

Highlights:
- ‘พรรคประชาชน’ ได้ป้ายชื่อวางในสภาฯ พร้อมเปลี่ยนตัวย่อเป็น ‘ปชน.’ หลัง ‘กกต.’ รับรองสถานะ 

Content:

ผู้สื่อข่าวรายงานการประชุมสภาผู้แทนราษฎร ที่มี พิเชษฐ์ เชื้อเมืองพาน รองประธานสภาผู้แทนราษฎร คนที่ 2 ทำหน้าที่ประธานการที่ประชุม ได้แจ้งถึงกรณีที่คณะกรรมการการเลือกตั้ง (กกต.) ในฐานะนายทะเบียนพรรคการเมือง แจ้งว่า มี สส. 143 คน ได้เข้าเป็นสมาชิกพรรคถิ่นกาขาวชาววิไล เมื่อ 8 ส.ค. 

ต่อมา 9 ส.ค. พรรคถิ่นกาขาวชาววิไลได้มีมติขอเปลี่ยนเป็น **‘พรรคประชาชน’** ดังนั้น นายทะเบียนพรรคการเมืองได้ประกาศ ลงวันที่ 20 ส.ค. เรื่องการเปลี่ยนแปลงข้อบังคับและกรรมการบริหารพรรคประชาชน

ขณะที่ **ณัฐวุฒิ บัวประทุม** สส.บัญชีรายชื่อ พรรคประชาชน ในฐานะนายทะเบียนสมาชิกพรรคฯ อภิปรายขอบคุณต่อการยืนยันสถานะของพรรคประชาชน และพรรคฯ จะใช้ชื่อย่อว่า **‘ปชน.’** เนื่องจากการใช้ชื่อย่อ ‘ปชช.’ จะซ้ำกับพรรคการเมืองอื่น

ส่วนที่ห้องประชุมสภาผู้แทนราษฎร ทางเจ้าหน้าที่สำนักการประชุมได้นำป้ายชื่อ ‘พรรคประชาชน’ มาตั้งไว้บริเวณที่นั่ง สส.แล้ว ภายหลัง กกต.ได้รับรองสถานะพรรคประชาชน

Credit:
- กองบรรณาธิการ SPACEBAR


========================================

ID: 19134
Title: ออสเตรเลียจำกัดโควต้านักเรียนต่างชาติเหลือไม่ถึง 3 แสนคนสกัดผู้อพยพล้น 
Slug: australia-caps-foreign-students-in-bid-to-curb-migration
Published At: 2024-08-28 12:11:28
Locale: th
Excerpt: ออสเตรเลียจำกัดโควต้านักเรียนต่างชาติปี 2025 แค่ 270,000 คน สกัดผู้อพยพล้นเมือง 
Category: ต่างประเทศ, world, ประชาชาติ, nations
Tags: 

Highlights:
- รัฐบาลออสเตรเลียจะจำกัดจำนวนนักเรียน-นักศึกษาต่างชาติเหลือแค่ 270,000 คนในปี 2025 ภายใต้นโยบายปราบปรามการย้ายถิ่นฐาน 
- แต่กลุ่มตัวแทนมหาวิทยาลัยเตือนว่ามาตรการดังกล่าวจะส่งผลเสียต่อภาคส่วนมหาวิทยาลัยและเศรษฐกิจ 

Content:

**ออสเตรเลียจะจำกัดการอนุมัติวีซ่าสำหรับนักเรียน-นักศึกษาต่างชาติตั้งแต่ปีหน้าเป็นต้นไป ซึ่งเป็นส่วนหนึ่งของการปราบปรามการย้ายถิ่นฐานเพื่อสกัดผู้อพยพ** 

ภายใต้นโยบายดังกล่าว รัฐบาลจะจำกัดจำนวนนักเรียน-นักศึกษาต่างชาติใหม่ไว้ที่ 270,000 คนในปี 2025 แบ่งเป็น : 

*   นักศึกษาหลักสูตรการศึกษาระดับสูง 175,000 คน 
*   นักศึกษาฝึกทักษะ 95,000 คน 

_“โดยรวมแล้ว ในปี 2025 จะมีนักศึกษาเข้าเรียนในมหาวิทยาลัยเพิ่มขึ้นประมาณ 15% และวิทยาลัยอาชีวศึกษาลดลง 20% รัฐบาลได้ส่งหนังสือถึงมหาวิทยาลัยแต่ละแห่งเพื่อแจ้งให้ทราบถึงขีดจำกัดในวันอังคาร (27 ส.ค.)”_ เจสัน แคลร์ รัฐมนตรีว่าการกระทรวงศึกษาธิการ กล่าวเมื่อวันอังคารที่ผ่านมา 

ขณะที่ เอนโช เรย์คอฟสกี นักวิเคราะห์จาก Evans & Partners Pty Ltd. กล่าวว่า _“การจำกัดวีซ่าสำหรับการศึกษาระดับสูงลดลง 13% จากปีงบประมาณที่สิ้นสุดในเดือนมิถุนายน ซึ่งต่ำกว่าที่ ‘IDP Education Ltd.’ ผู้ให้บริการด้านบริการนักศึกษาคาดการณ์ไว้ก่อนหน้านี้ว่าจะลดลง 20-25%”_ 

อย่างไรก็ตาม **กลุ่มตัวแทนของมหาวิทยาลัยกลับคัดค้านข้อจำกัดดังกล่าว** _“ข้อจำกัดดังกล่าวจะปิดกั้นโอกาสในการศึกษาระดับอุดมศึกษา นักศึกษาต่างชาติมีส่วนขับเคลื่อนเศรษฐกิจออสเตรเลียมูลค่า 3.25 หมื่นล้านดอลลาร์สหรัฐ (ราว 110 ล้านบาท) ในปี 2023 ทำให้ออสเตรเลียเป็นประเทศผู้ส่งออกบริการรายใหญ่ที่สุดของประเทศ”_ เดวิด ลอยด์ รองอธิการบดี และตัวแทนจากมหาวิทยาลัยออสเตรเลียกล่าวในแถลงการณ์ 

ลอยด์กล่าวเสริมว่า _**“...ข้อจำกัดดังกล่าวจะสร้างความเสียหายต่อศักยภาพด้านการวิจัยและพัฒนาของออสเตรเลีย”**_ 

ขณะที่ วิกกี ธอมสัน ประธานเจ้าหน้าที่บริหารของกลุ่มมหาวิทยาลัยชั้นนำ 8 แห่ง (Go8) กล่าวว่า _“ไม่มีการสร้างแบบจำลองทางเศรษฐกิจเกี่ยวกับผลกระทบของการตัดสินใจครั้งนี้ ตัวเลขที่อธิบายไม่ได้นี้ไม่ได้ทำให้เราสบายใจเลย”_  

นอกจากนี้ สมาคมการศึกษาอุดมศึกษาเอกชนออสเตรเลีย (Independent Tertiary Education Council Australia) ยังระบุในแถลงการณ์ด้วยว่า **“มหาวิทยาลัยต่างๆ ยังไม่มีข้อมูลเพียงพอในการตัดสินใจ”** 

ทั้งนี้ ออสเตรเลียเป็นประเทศล่าสุดที่ดำเนินมาตรการกับนักศึกษาต่างชาติเกี่ยวกับปัญหาการย้ายถิ่นฐาน ขณะเดียวกัน แคนาดา เนเธอร์แลนด์ และสหราชอาณาจักรต่างดำเนินการหรือพิจารณาใช้มาตรการที่มุ่งเป้าไปที่ภาคส่วนมหาวิทยาลัย

Credit:
- กองบรรณาธิการ SPACEBAR


========================================

ID: 19135
Title: ยกเว้นเก็บค่าเช่าสูงสุด 2 ปี ให้ผู้เช่าที่ราชพัสดุที่ได้รับผลกระทบจากอุทกภัย
Slug: economic-business-treasury-royalproperty-flood
Published At: 2024-08-28 11:49:09
Locale: th
Excerpt: กรมธนารักษ์ช่วยเหลือผู้เช่าที่ราชพัสดุที่ประสบอุทกภัย ยกเว้นการเก็บค่าเช่าสูงสุด 2 ปี 
Category: ธุรกิจ-เศรษฐกิจ, business, เศรษฐกิจ, economics
Tags: 

Highlights:
- เพื่ออยู่อาศัย เสียหายบางส่วน ยกเว้นค่าเช่า 1 ปี เสียหายทั้งหลัง ยกเว้นค่าเช่า 2 ปี


- ประกอบการเกษตร ผลผลิตได้รับความเสียหาย ยกเว้นเก็บค่าเช่า 1 ปี

- เพื่อประโยชน์อย่างอื่น ให้ยกเว้นการเรียกเก็บค่าเช่าตามข้อเท็จจริง

Content:

กรมธนารักษ์ออกนโยบายช่วยเหลือผู้เช่าที่ราชพัสดุที่ประสบอุทกภัย (ปี พ.ศ. 2567) จากสถานการณ์อุทกภัยหลายจังหวัดในพื้นที่ภาคเหนือ และภาคตะวันออกเฉียงเหนือประกอบกับมรสุมตะวันตกเฉียงใต้ยังคงพัดปกคลุมทะเลอันดามัน ประเทศไทย และอ่าวไทย ส่งผลให้เกิดสถานการณ์น้ำท่วมฉับพลัน น้ำป่าไหลหลาก ส่งผลกระทบต่อประชาชนในพื้นที่ดังกล่าวให้ได้รับความเดือดร้อนในด้านที่อยู่อาศัยและพื้นที่ทำกิน รวมทั้งทรัพย์สินได้รับความเสียหาย

วันนี้ (28 สิงหาคม 2567) จำเริญ โพธิยอด อธิบดีกรมธนารักษ์ เปิดเผยว่า กรมธนารักษ์  
ได้ดำเนินการช่วยเหลือผู้เช่าที่ราชพัสดุที่ประสบอุทกภัย ได้แก่ ผู้เช่าเพื่ออยู่อาศัยผู้เช่าเพื่อประกอบการเกษตร ผู้เช่าอาคารราชพัสดุ และผู้เช่าที่ดินเพื่อประโยชน์อย่างอื่น โดยออกมาตรการให้ความช่วยเหลือยกเว้นการเก็บค่าเช่าสูงสุด 2 ปี ดังนี้

*   **กรณีผู้เช่าที่ดินราชพัสดุเพื่ออยู่อาศัย หากเสียหายบางส่วนให้ยกเว้นค่าเช่า เป็นเวลา 1ปี เสียหายทั้งหลัง ให้ยกเว้นค่าเช่า เป็นเวลา 2 ปี** โดยความเสียหายทั้งหลังพิจารณาจากสภาพอาคารที่พักอาศัยที่ไม่สามารถเข้าอยู่ได้โดยสิ้นเชิง เนื่องจากตัวบ้านได้รับความเสียหายหรือโครงสร้างของบ้านเสียหายจนไม่สามารถเข้าอยู่อาศัยได้ (ไม่รวมถึงกรณีที่น้ำท่วมทั้งหลัง แต่สามารถเข้าอยู่อาศัยภายหลังน้ำลดได้)
*   **กรณีผู้เช่าที่ดินราชพัสดุเพื่อประกอบการเกษตร หากพืชหรือผลผลิตได้รับความเสียหาย**  
    **จากเหตุอุทกภัยให้ยกเว้นการเรียกเก็บค่าเช่าเป็นเวลา 1 ปี** โดยสามารถขอข้อมูลการรับรองความเสียหายจากส่วนราชการที่เกี่ยวข้อง เช่น สำนักงานเกษตรจังหวัด สำนักงานประมงจังหวัด เป็นต้น
*   **กรณีผู้เช่าอาคารราชพัสดุ และผู้เช่าที่ดินเพื่อประโยชน์อย่างอื่น ให้ยกเว้นการเรียกเก็บค่าเช่าตามข้อเท็จจริง**ว่าไม่สามารถดำเนินกิจการตามวัตถุประสงค์ในที่เช่าได้ โดยให้ยกเว้นการเรียกเก็บค่าเช่าเป็นรายเดือนเศษของเดือนให้นับเป็นหนึ่งเดือน (กรณีผู้เช่าอาคารราชพัสดุต้องไม่สามารถประกอบอาชีพได้ตามปกติเป็นเวลาเกิน 3 วัน)

สำหรับผู้เช่าที่ราชพัสดุที่ได้รับผลกระทบจากอุทกภัย สามารถติดต่อสำนักงานธนารักษ์พื้นที่จังหวัดของผู้ประสบภัย เพื่อขอรับการช่วยเหลือจากกรมธนารักษ์

Credit:
- กองบรรณาธิการ SPACEBAR


========================================

ID: 19128
Title: ส่งออก ก.ค.โตแรง พุ่ง 15.2% สูงสุดรอบ 28 เดือน
Slug: moc-tpso-july-exports-grow-strongly-highest-28-months
Published At: 2024-08-27 19:10:19
Locale: th
Excerpt: พาณิชย์ ประกาศตัวเลขส่งออกเดือน ก.ค.ทะยานขึ้น 15.2% สูงกว่าคาดการณ์ที่ 5-8% ชี้ เป็นการขยายตัวมากสุดนับจาก มี.ค.65 โดยเติบโตทุกกลุ่มสินค้า รวม 7 เดือนโต 3.8% มั่นใจ ทั้งปีขยายตัวเข้าเป้าแตะระดับสูงสุด 2%
Category: ธุรกิจ-เศรษฐกิจ, business, เศรษฐกิจ, economics
Tags: 

Highlights:
- พาณิชย์ ประกาศตัวเลขส่งออกเดือน ก.ค.ทะยานขึ้น 15.2% สูงกว่าคาดการณ์ที่ 5-8%

- ชี้ เป็นการขยายตัวมากสุดนับจาก มี.ค.65 โดยเติบโตทุกกลุ่มสินค้า
- รวม 7 เดือนโต 3.8% มั่นใจ ทั้งปีขยายตัวเข้าเป้าแตะระดับสูงสุด 2%

Content:

**นายพูนพงษ์ นัยนาภากรณ์ ผู้อำนวยการสำนักงานนโยบายและยุทธศาสตร์การค้า (สนค.)** เผย ภาวะการค้าระหว่างประเทศของไทยเดือนกรกฎาคม และ 7 เดือนแรกของปี 2567 โดยชี้ข้อมูลระบุว่า การส่งออกของไทยในเดือนกรกฎาคม 2567 ฟื้นตัวอย่างแข็งแกร่ง มีมูลค่า 25,720.6 ล้านเหรียญสหรัฐ (938,285 ล้านบาท) ขยายตัว 15.2% มากกว่าที่คาดการณ์ไว้ที่ 5-8% นับเป็นอัตราการเติบโตสูงสุดในรอบ 28 เดือน นับตั้งแต่เดือนมีนาคม 2565 

โดยการส่งออก 7 เดือนแรก (ม.ค.-ก.ค. 2567) ขยายตัว 3.8% มูลค่า 171,010.6 ล้านเหรียญสหรัฐ ขยายตัว 3.8% ขณะที่การนำเข้า 7 เดือนแรก มูลค่า 177,626.5 ล้านเหรียญสหรัฐ ขยายตัว 4.4%  โดยรวม ไทยยังขาดดุลการค้าที่ 6,615.9 ล้านเหรียญสหรัฐ

อย่างไรก็ตาม นายพูนพงษ์ ยังมั่นใจว่า การส่งออกของไทยในปีนี้ จะอยู่ในกรอบเป้าหมายที่ตั้งไว้ 1-2% และมีโอกาสสูงที่จะขยายตัวได้ในกรอบบน ซึ่งจะทยอยฟื้นตัวอย่างค่อยเป็นค่อยไป ตามภาวะเศรษฐกิจและการค้าโลกที่กำลังปรับตัวดีขึ้น แม้ยังมีปัจจัยเสี่ยง เช่น สถานการณ์ความขัดแย้งทางภูมิรัฐศาตร์ที่ยืดเยื้อ และความไม่แน่นอนของนโยบายเศรษฐกิจและการค้า หลังการเลือกตั้งในปลายประเทศสำคัญ

“ส่งออกเดือนกรกฎาคม ขยายตัวในทุกกลุ่มสินค้า ทั้งเกษตร ตสาหกรรมการเกษตร และอุตสาหกรรม ปัจจัยสนับสนุนสำคัญมาจากการฟื้นตัวของความต้องการซื้อสินค้ากลุ่มอิเล็กทรอนิกส์ในตลาดโลก ตามเทคโนโลยีดิจิทัล และการส่งออกสินค้าเกษตรที่สำคัญ ที่จะได้รับประโยชน์ในด้านราคาที่สูงขึ้น จากภาวะอุปทาน (Supply) ในตลาดโลกที่น้อยลง แต่ยังคงมีปัจจัยกดดัน ได้แก่ ค่าระวางเรือของโลกสูงขึ้นจากเดือนมิถุนายน และสินค้าส่งออกสำคัญบางรายการ ได้รับผลกระทบจากการแข่งขันของสินค้าใหม่ที่เข้ามาทดแทนสินค้าเดินชมในตลาดโลกมากขึ้นเรื่อยๆ”

สำหรับสินค้าเกษตร มีมูลค่าการส่งออก 2,245.6 ล้านดอลล่าร์ กลับมาขยายตัว 3.7% โดยสินค้าที่ขยายตคัวดีได้แก่ ยางพารา, ข้าว, ไก่สด แช่เย็น-แช่แข็ง และแปรรูป ส่วนอุตสาหกรรมเกษตร มีมูลค่าส่งออก 2,118.3 ล้านดอลล่าร์ กลับมาขยายตัว 14.6% โดยสินค้าที่ขยายตัวดีได้แก่ ไขมันและน้ำมันจากพืชและสัตว์, อาหารสัตว์เลี้ยง, อาหารทะเลกระป๋อง-แปรรูป และสินค้าอุตสาหกรรม มีมูลค่าส่งออก 20,254.2 ล้านดอลล่าร์ ขยายตัว 15.6% ขยายตัวต่อเนื่องเป็นเดือนที่ 4 โดยสินค้าที่ขยายตัวดี ได้แก่ เครื่องคอมพิวเตอร์ อุปกรณ์และส่วนประกอบ เครื่องโทรศัพท์ อุปกรณ์และส่วนประกอบ สินค้าที่เกี่ยวเนื่องกับน้ำมัน เครื่องปรับอากาศและส่วนประกอบ และผลิตภัณฑ์ยาง 

ขณะที่การส่งออกไปตลาดสำคัญส่วนใหญ่ ขยายตัวได้ดี ตามภาพรวมเศรษฐกิจคู่ค้าที่มีสัญญาณปรับตัวดีขึ้น โดยเฉพาะตลาดหลัก อาทิ สหรัฐฯ, จีน, อาเซียน (5), กลุ่ม CLMV และสหภาพยุโรป ส่วนตลาดสวิสเซอร์แลน์ ขยายตัวสูงที่สุด 517.5% ตามด้วยเอเชียใต้ ขยายตัว 29.5% และสหรัฐ ขยายตัว 26.3% ส่วนจีน อยู่อันดับสิบ ที่ขยายตัว 9.9%

ด้าน**นายชัยชาญ เจริญสุข ประธานสภาผู้ส่งสินค้าทางเรือแห่งประเทศไทย (สรท.)** กล่าวว่า ภาพรวมส่งออกไทยปีนี้ คาดว่า จะทำได้ตามเป้าหมาย 1-2% แม้ว่า เงินบาทแข็งอาจมีผลกระทบกับคำสั่งซื้อใหม่ในช่วงปลายปีนี้ ถึงต้นปีหน้าอยู่บ้าง ซึ่งผู้ส่งออกต้องพิจารณาปัจจัยค่าเงินให้ดี ก่อนตกลงทำสัญญาซื้อขายสินค้า

Credit:
- กองบรรณาธิการ SPACEBAR


========================================

ID: 19127
Title: กทม.เปลี่ยนแบบท่อระบายน้ำ แก้ปัญหาน้ำรอการระบาย
Slug: economic-business-flooding-bangkok-drain-pipe
Published At: 2024-08-27 17:30:00
Locale: th
Excerpt: กรุงเทพมหานคร เพิ่มมาตรการระบายน้ำบนผิวถนน เปลี่ยนท่อระบายน้ำ จากเดิมใช้ท่อลักษณะ U Gutter เป็น O Gutter เพื่อให้การระบายน้ำบริเวณผิวถนนเป็นไปอย่างรวดเร็วยิ่งขึ้น
Category: ธุรกิจ-เศรษฐกิจ, business, เศรษฐกิจ, economics
Tags: 

Highlights:
- เปลี่ยนท่อ เปลี่ยนท่อ เปลี่ยนท่อ ยุคผู้ว่าชัชชาติ


- กรุงเทพมหานคร ทดลองท่อระบายน้ำแบบใหม่

- ระบายน้ำได้เร็วลดการอุดตันจากขยะ

Content:

ฤดูฝนปีนี้หลายเขตฝากความหวังไว้กับ**ท่อระบายน้ำ O Gutter** โดยเฉพาะสุขุมวิท ท่อระบายน้ำ U Gutter เป็นท่อระบายน้ำรูปตัว U ด้านบนของท่อ ปิดด้วยตะแกรงเหล็กขนาดยาว มีช่องระบายน้ำ U Gutter เหมาะกับพื้นที่ต่ำที่มีปัญหาท่อระบายน้ำล่าช้า แต่มีข้อเสียคือ เวลาฝนตก น้ำจะพาขยะไหลมาปิดตะแกรงเหล็กที่ปิดฝาท่อ ทำให้อุดตัน ระบายน้ำไม่ได้ หรือล่าช้า 

ท่อแบบ O Gutter เป็นรางน้ำปากแคบ บริเวณปากท่อออกแบบให้มีขนาดเล็กยาวเป็นแนวเดียว หรือเรียกว่าร่องเดี่ยว มีข้อดีคือ แก้ปัญหาขยะเข้ามาอุดตัน ทำให้น้ำบริเวณผิวถนนระบายได้รวดเร็วขึ้น

นอกจากท่อระบายน้ำ  ยังออกแบบให้มีบ่อพักน้ำทุก 15 เมตร กรณีที่ท่ออุดตันจากขยะชิ้นเล็ก ๆ สามารถเปิดฝาเพื่อเก็บขยะหรือดูดเลนได้สะดวกขึ้น  

**ท่อ O Gutter** ถูกนำมาใช้ในย่านสุขุมวิท บริเวณซอยอุดมสุข หรือสุขุมวิท 103  เมื่อกลางเดือนพฤษภาคมที่ผ่านมา ถือเป็นจุดนำร่องพื้นที่แรก เนื่องจากประสบปัญหาน้ำท่วมขังยามเมื่อมีปริมาณฝนตกลงอยู่บ่อยครั้ง ล่าสุด เกิดฝนตกลงมากว่า3 ชั่วโมง และเกิดน้ำท่วมขัง กทม. ยืนยันว่า ด้วยท่อใหม่ ทำให้สถานการณ์น้ำท่วมขังลดลงเร็ว โดยใช้เวลาประมาณครึ่งชั่วโมง

**ท่อเล็ก 60 เซ็นติเมตร ระบายน้ำไม่ทัน** 

กรุงเทพฯ ใช้งบประมาณไปกับโครงการก่อสร้างขนาดใหญ่จำนวนมาก เช่น เขื่อนอุโมงค์ระบายน้ำ หรือแก้มลิง ขณะที่การจัดการเล็ก เช่นการลอกท่อระบายน้ำ อันเป็นงานของสำนักงานเขต โครงข่ายในการระบายน้ำไปสู่โครงการขนาดใหญ่นั้นได้รับงบฯ ไม่เพียงพอ

กรุงเทพฯ มีท่อระบายน้ำ 6,564 กิโลเมตร ในปี 2564 กรุงเทพฯ มีการล้างท่อระบายน้ำเพียง439 กิโลเมตา หรือเพียง 7.51% ของความยาวท่อทั้งหมดในกรุงเทพฯ เหมาจ้างเอกชนดำเนินการ 360 กิโลเมตร จ้างแรงงานชั่วคราว 70 คนความยาว 61 กิโลเมตร และใช้รถดูดเลนของสำนักระบายน้ำ 8 คัน ความยาว 72 กิโลเมตร 

ท่อระบายน้ำส่วนใหญ่ของ กทม. มีเส้นผ่าศูนย์กลาง 30-60 เซ็นติเมตร หากมีน้ำมามากหรือมีปริมาณน้ำฝนเกิน 60 มิลลิเมตร/ชั่วโมง ก็จะระบายไม่ทัน ลักษณะทางภูมิศาสตร์ของบางเขตในกรุงเทพฯ ทำให้การระบายน้ำลำบากขึ้น

กรุงเทพฯ มีแม่น้ำเจ้าพระยาแบ่งพื้นที่เป็นสองฝั่ง ฝั่งธนบุรีเป็นพื้นที่ดอน ฝั่งพระนครเป็นพื้นที่ลุ่ม บางส่วนเป็นแอ่ง หากเป็นพื้นที่ระดับความสูงปกติ น้ำจะไหลลงคูคลองหรือแหล่งระบายน้ำ ไปรวมกันในอุโมงค์ระบายน้ำ ก่อนจะถูกสูบออกสู่แม่น้ำเจ้าพระยา แต่หากอยู่ในพื้นที่ต่ำก็ระบายลงคลองไม่ได้ ถือเป็นปัญหาระยะยาว 

**ยังมีปัญหาที่หลายคนอาจลืมคำนึงถึง คือ แผ่นดินกรุงเทพฯ ที่ทรุดตัวลงทุกปี**

จากสถิติที่กรมแผนที่ทหารสำรวจมาตลอด 30 ปี  2521-2551 กรุงเทพฯ ทรุดตัวลง2-3 เซนติเมตร ปัจจุบัน กรุงเทพฯ สูงกว่าระดับน้ำทะเลเฉลี่ยเพียง 1.5 เมตรเท่านั้น

**รายงานของกรีนพีซ ระบุว่า พื้นที่ในกรุงเทพฯ มากกว่า 96% เป็นพื้นที่ลุ่มต่ำที่เสี่ยงน้ำท่วมหากระดับน้ำทะเลสูงขึ้น**

Credit:
- กองบรรณาธิการ SPACEBAR


========================================

ID: 19126
Title: Photo Story: ‘บิ๊กป้อม’ เปิดบ้านรับกำลังใจ พปชร. รับสภาพพ้น ‘ครม.อิ๊งค์1’
Slug: thaksin-prawit-pprp-government-end
Published At: 2024-08-27 17:04:35
Locale: th
Excerpt: ‘บิ๊กป้อม’ เปิดบ้านป่าฯ รับกำลังใจ ไร้เงา ‘ขั้วธรรมนัส’ หลัง ‘เพื่อไทย’ เขี่ย ‘พลังประชารัฐ’ พ้น ‘ครม.อิ๊งค์1’
Category: การเมือง, politics, การเมืองระดับชาติ, national
Tags: 

Highlights:
- ‘บิ๊กป้อม’ เปิดบ้านป่าฯ รับกำลังใจ ไร้เงา ‘ขั้วธรรมนัส’ หลัง ‘เพื่อไทย’ เขี่ย ‘พลังประชารัฐ’ พ้น ‘ครม.อิ๊งค์1’

Content:

พล.อ.อ.พันธ์ภักดี พัฒนกุล ผู้บัญชาการทหารอากาศ (ผบ.ทอ.) เปิดเผยความคืบหน้าในการคัดเลือกแบบเครื่องบินขับไล่โจมตีฝูงใหม่ทดแทนว่า หลังจากสหรัฐฯ ประเทศผู้ผลิตเครื่องบินF-16 block70/72 และ บริษัท SAAB สวีเดน ประเทศผู้ผลิตเครื่องบิน Gripen E/F ได้ส่งเอกสารข้อเสนอมาให้กองทัพอากาศไทยเมื่อวันที่ 20ส.ค.ที่ผ่านมา 

คณะกรรมการคัดเลือกแบบที่มี พล.ท.วชิระพล เมืองน้อย เจ้ากรมยุทธการทหารอากาศเป็นประธานได้สรุปข้อมูลทั้งหมดและจะตัดสินเลือกแบบเครื่องบินใน 1-2 วันนี้ 

โดยกองทัพอากาศจะจัดทำเป็นเอกสารข่าวชี้แจงรายละเอียดเปรียบเทียบข้อมูล ที่สองค่ายได้นำเสนอมา ทั้งในส่วนคุณลักษณะของเครื่องบิน ข้อเสนอในเรื่อง direct offset policy และ indirect offset policy หรือผลตอบแทนทางหรือชดเชยทางด้านเศรษฐกิจ เพื่อให้สาธารณชนได้เห็นข้อมูลเปรียบเทียบว่าทั้งสองค่ายได้เสนออะไรบ้าง จากนั้นจะนำเรียนผู้บังคับบัญชาต่อไป 

พล.อ.อ.พันธ์ภักดี กล่าวว่า เชื่อมั่นว่าการตัดสินใจคัดเลือกแบบเครื่องบินครั้งนี้มีส่วนสำคัญในการพัฒนาขีดความสามารถของกองทัพอากาศ และเกิดประโยชน์สูงสุดต่อความมั่นคงของประเทศชาติในภารกิจป้องกันอธิปไตย รวมทั้งมีความคุ้มค่าด้านงบประมาณและผลตอบแทนที่ได้คืนกลับมาจากนโยบายรัฐบาลในเรื่องของ offset policy 

ซึ่งต้องขอขอบคุณที่รัฐบาลได้มอบนโยบายนี้มาทำให้การเจรจาเพื่อรับข้อเสนอของประเทศผู้ผลิตมีมูลค่ามหาศาล ซึ่งมากกว่ามูลค่าของตัวโครงการด้วยซ้ำ และผลจากการคัดเลือกครั้งนี้จะมีความต่อเนื่องในเรื่ององค์ความรู้ การถ่ายเทคโนโลยี ในระบบควบคุมบังคับบัญชา สนับสนุนภารกิจของกระทรวง และหน่วยงานที่เกี่ยวข้องในภารกิจช่วยเหลือประชาชน และ บรรเทาสาธารณภัย 

มีรายงานว่า คณะกรรมการคัดเลือกแบบได้สรุปข้อเสนอของ 2 ค่ายผู้ผลิต โดยลงรายละเอียดในเรื่องการชดเชยผลประโยชน์ตอบแทนกลับมายังประเทศผู้ซื้อผ่านกิจกรรมทางเศรษฐกิจทั้งทางตรงและทางอ้อม โดยเฉพาะ _**Lockheed Martin สหรัฐฯ ที่สร้างความฮือฮาด้วยการเสนอให้ Link16 ในการอัพเกรด F-16 ฝูงบิน 403 จำนวน 18 เครื่อง**_ 

_**ขณะที่ บริษัท SAAB สวีเดน ผู้ผลิต Gripen ได้ให้ลิขสิทธิ์ LinkT การถ่ายทอดเทคโนโลยี การฝึกศึกษาบุคลากรให้กับหน่วยงานที่เกี่ยวข้องเพื่อพัฒนาองค์ความรู้เพื่อต่อยอดในเรื่องระบบดังกล่าว การให้เปล่าจรวดนำวิถีอากาศ สู่ อากาศ Meteor จำนวนหนึ่ง**_

 ซึ่งในแวดวงอาวุธมองว่า เป็นตัวเปลี่ยนโฉมเกมการต่อสู้ทางอากาศในระยะไกลกว่าสายตา ที่สำคัญคือมูลค่าการชดเชยทางเศรษฐกิจที่มากกว่ามูลค่าของทั้งโครงการ  ซึ่งมีแนวโน้มว่า ทอ.จะเลือก Gripen ด้วยข้อเสนอที่ไม่อาจปฏิเสธได้นี้

Credit:
- กองบรรณาธิการ SPACEBAR


========================================

ID: 19125
Title: สทนช.ฟันธง กรุงเทพรอดน้ำท่วม
Slug: economic-business-flooding-bangkok-dam-rain
Published At: 2024-08-27 17:01:17
Locale: th
Excerpt: ประเมินมวลน้ำและปัจจัยที่จะทำให้น้ำท่วมกรุงเทพ สทนช.แจกแจง รอบนี้กรุงเทพรอดน้ำท่วม สถานการณ์แตกต่างจากน้ำท่วมใหญ่ปี 2554
Category: ธุรกิจ-เศรษฐกิจ, business, เศรษฐกิจ, economics
Tags: 

Highlights:
- ประเมินมวลน้ำและปัจจัยที่จะทำให้น้ำท่วมกรุงเทพ


- สทนช.แจกแจง รอบนี้กรุงเทพรอดน้ำท่วม

- สถานการณ์แตกต่างจากน้ำท่วมใหญ่ปี 2554 

Content:

**‘ปีนี้น้ำจะท่วมกรุงเทพฯไหม?’** คำถามนี้อยู่ในใจใครหลายคน ยิ่งในช่วงนี้ นั่งดูข่าวน้ำท่วมทางภาคเหนือ ภาคตะวันออกเฉียงเหนือ เห็นน้ำเดินทางลงมาเรื่อย ๆใกล้ถึงกรุงเทพฯ ทุกคนจะคิดเหมือนกัน คือ จะเหมือนปี 2554 ไหม? 

คำตอบของคำถามนี้ หากย้อนไป ถอดรหัสจากเหตุการณ์ **มหาอุทกภัย 2554** จะอธิบายเรื่องนี้ได้ดีที่สุด  

ฐนโรจน์ วรรัฐประเสริฐ ผู้อำนวยการศูนย์อำนวยการน้ำแห่งชาติ สำนักงานทรัพยากรน้ำแห่งชาติ

(สทนช.) อธิบายว่า เหตุการณ์มหาอุทกภัย 2554 เกิดจากปริมาณน้ำที่มากผิดปกติในตอนนั้นมีพายุเข้ามาถึง 5 ลูก เริ่มตั้งแต่มิถุนายน มีพายุไหหม่า กรกฎาคม พายุนกเต็น กันยายน พายุไถ่ถาง  ตุลาคม พายุเนสาด และพฤศจิกายน พายุนาลแกขณะที่**ปีนี้พายุยังไม่เข้าประเทศไทยโดยตรงเลยแม้แต่ลูกเดียว**

เมื่อเปรียบเทียบกับเดือนสิงหาคมของปี 2554 ที่เกิดน้ำท่วมในภาคเหนือ แต่สิ่งที่เกิดขึ้นในปีนี้ แค่ฝนตกลงมาแล้วมีการระบายน้ำที่มีปัญหาบางช่วง ยังไม่เกิดวิกฤตเหมือนกับปี 2554 

ถ้าเปรียบเทียบกันที่ปริมาณฝน ปี 2554 มีปริมาณฝนมากกว่าค่าเฉลี่ยร้อยละ 24 ปีนี้ มีปริมาณฝนน้อยกว่าค่าเฉลี่ยร้อยละ 4 ผลต่างของปริมาณฝนจึงต่างกันร้อยละ30 

ไปดูที่ปริมาณน้ำ พื้นที่รองรับน้ำใน**ลุ่มแม่น้ำเจ้าพระยาใน 4 เขื่อนหลัก** ปี 2554 มีพื้นที่รองรับน้ำได้ แค่ 4,400 ล้านลูกบาศก์เมตร แต่ในปีนี้ยังมีพื้นที่รองรับน้ำได้ถึง11,000 ล้านลูกบาศก์เมตร หากฝนตกลงเหนือเขื่อน เขื่อนใหญ่ทั้งหมดจะสามารถรองรับปริมาณน้ำได้

**พื้นที่เก็บกักน้ำในลุ่มแม่น้ำป่าสักและแควน้อย** พอไปดูสถานการณ์ของพื้นที่ที่รวมน้ำ อย่างปากน้ำโพ ปี 2554 มีปริมาณน้ำ 4,689 ลูกบาศก์เมตรต่อวินาที ปีนี้ ในเวลานี้อยู่ที่ 1,100 ลูกบาศก์เมตรต่อวินาที มีความแตกต่างกัน 4  เท่า ในขณะที่ช่วงนี้เข้าสู่ปลายฤดูฝนของภาคเหนือแล้ว จะมีฝนตกตามฤดูอีกหนึ่งเดือนในเดือนกันยายน 

**ระยะต่อไป** ฝนที่จะตกจะเป็นสถานการณ์ของภาคกลางและภาคกลางตอนล่าง จากปลายเดือนกันยายนไปถึงตุลาคม ยังมีเวลา 1 เดือนที่จะจะระบายน้ำจากภาคเหนือลงมา หากไม่มีพายุเข้า เขื่อนและอ่างเก็บน้ำยังรองรับน้ำได้อีกมาก  

**สำหรับโอกาสที่จะเกิดพายุกรมอุตุนิยมวิทยา คาดว่าจะมีพายุ 1-2 ลูก ก็ยังแตกต่างจากปี 2554 ที่มีพายุเข้ามาตั้งแต่เดือนมิถุนายนอย่างน้อยรวมแล้ว 5 ลูก** 

ส่วนภาพรวมการบริหารจัดการน้ำ ปริมาณฝนที่ตกจากตอนบนมีการบริหารจัดการน้ำด้วยการพร่องน้ำและไล่น้ำที่ท่วมให้ผ่านเขื่อนเจ้าพระยาโดยได้เพิ่มการระบายน้ำเพื่อรองรับน้ำที่หลากลงมา จึงมีความพร้อมที่จะรับปริมาณน้ำฝนที่จะตกลงมา

**พื้นที่ตอนล่าง กรุงเทพฯ สมุทรปราการ สมุทรสาคร มีความพร้อม ที่จะรองรับการระบายน้ำ โดยมีเครื่องสูบน้ำประจำจุดในพื้นที่ที่น้ำท่วมเป็นประจำไว้แล้ว** 

ผู้อำนวยการศูนย์อำนวยการน้ำ สทนช. สรุปว่า สถานการณ์ฝนและปริมาณน้ำขณะนี้กับปี 2554 ยังห่างไกลกันมาก โอกาสจะเกิดมหาอุทุกภัยเหมือนปี 2554 จึงเป็นไปได้ยาก

เดือนหน้าฝนจะยังตกอยู่บริเวณภาคเหนือ สิ่งที่ต้องทำคือการบริหารจัดการปริมาณน้ำที่จะผ่านลงมา โดยจะประเมินปริมาณน้ำ  ซึงจากการวิเคราะห์สถานการณ์น้ำในลุ่มน้ำยมยังมั่นใจว่า จะไม่ทำให้เกิดสถานการณ์น้ำรุนแรงกับจังหวัดสุโขทัยหรือจังหวัดทางตอนล่าง 

**เหตุปัจจัย วิกฤติน้ำท่วมปี 54** 

ย้อนไปในปี 2554 แทบทุกลำน้ำมีปริมาณน้ำค่อนข้างมาก โดยเฉพาะบริเวณลุ่มน้ำเจ้าพระยาที่มีปริมาณน้ำมากที่สุดเป็นประวัติการณ์ จ.นครสวรรค์ จุดบรรจบของแม่น้ำปิง วัง ยม และน่าน ประสบกับปริมาณน้ำมหาศาล 48,615 ล้านลูกบาศก์เมตร 

แม่น้ำยมมีน้ำมากแต่ไม่สามารถหน่วงน้ำไว้ได้ เป็นตัวแปรสำคัญที่ก่อให้เกิดเหตุการณ์ พระนครศรีอยุธยามีน้ำไหลเข้ามาจำนวนมหาศาล ต้องรับมวลน้ำจำนวนมากทั้งจากแม่น้ำเจ้าพระยา แม่น้ำป่าสัก และแม่น้ำลพบุรี จนเกิดเหตุน้ำล้นที่ประตูระบายน้ำคลองข้าวเม่าเข้านิคมอุตสาหกรรมโรจนะ

พอถึงปลายเดือนตุลาคม กลางเดือนและปลายเดือนพฤศจิกายน น้ำทะเลหนุนบริเวณอ่าวไทย ส่งผลให้การระบายน้ำลงสู่อ่าวไทยเป็นไปได้ยากมากยิ่งขึ้น ทำให้หลายพื้นที่ยังคงประสบปัญหาน้ำท่วมขังยาวนาน โดยเฉพาะบริเวณภาคกลางตอนล่างที่ต้องเผชิญกับน้ำท่วมยาวนานหลายเดือน 

ในพื้นที่กรุงเทพมหานคร ระบบระบายน้ำทำงานได้ไม่เต็มประสิทธิภาพ โดยเฉพาะความไม่สมดุลระหว่าง  ศักยภาพของการส่งน้ำเข้าสู่สถานีสูบกับศักยภาพของสถานีสูบ มีปัญหาการรุกล้ำลำน้ำและการขาดการดูแลรักษาแม่น้ำลำคลอง สิ่งปลูกสร้างและบ้านเรือนที่รุกล้ำทางน้ำ คลองเปรมประชากร คลองลาดพร้าว ถูกรุกล้ำจนเหลือความกว้างเพียงครึ่งเดียว การขาดการดูแลรักษาแม่น้ำลำคลอง ส่งผลให้ไม่สามารถระบายน้ำได้อย่างเต็มประสิทธิภาพ     

ณ เวลาปัจจุบัน ได้มีการปรับปรุงและดูแลคลองสำคัญในกรุงเทพฯ ไปแล้วบางส่วน 

ปัญหาจากสะพานที่กลายเป็นสิ่งกีดขวางการระบายน้ำ ทั้งตอหม้อสะพานที่มีขนาดใหญ่เกินไป ช่องว่างระหว่างเสาสะพานไม่อยู่ในทิศทางเดียวกับการไหลของน้ำรวมทั้งสะพานที่อยู่ในแหล่งชุมชนเกือบทุกแห่ง ที่พบปัญหาช่องระหว่างเสาของสะพานที่อยู่ติดริมน้ำทั้งสองฝั่งมักถูกรุกล้ำจนกีดขวางการไหลของน้ำ และเหลือเพียงช่องเสาสะพานที่อยู่ตรงช่วงกลางสะพานเท่านั้นที่สามารถใช้ระบายน้ำได้ และปัญหาอันเนื่องมาจากการสร้างพนังและคันกั้นน้ำในพื้นที่ย่อย ประชาชนและองค์กรส่วนย่อยมีการสร้างพนังและคันกั้นน้ำเป็นของตนเอง โดยขาดการบูรณาการในภาพรวม ส่งผลทำให้เกิดปัญหาในการระบายน้ำ ไม่สามารถระบายได้อย่างมีประสิทธิภาพ

Credit:
- กองบรรณาธิการ SPACEBAR


========================================

ID: 19120
Title: AIS Serenade 20 ปี อัด 20 ล้าน มุ่งสร้าง Brand Love
Slug: ais-serenade-20th-anniversary-brand-love
Published At: 2024-08-27 16:58:39
Locale: th
Excerpt: AIS Serenade โปรแกรมดูแลลูกค้าของ AIS ฉลอง 20 ปี ยืนหนึ่ง Brand Love ในใจลูกค้า อัดงบ 20 ล้าน จัดแคมเปญแจกรางวัล ทุกวันที่ 20 ของทุกเดือน
Category: ธุรกิจ-เศรษฐกิจ, business, การตลาดและแบรนด์, brand-and-marketing
Tags: 

Highlights:
- AIS ชูการดูแลลูกค้ายอดเยี่ยม ผ่านโปรแกรม AIS Serenade บทพิสูจน์สำคัญ ทำลูกค้ายกเป็นแบรนด์เลิฟ

- อัดงบฯ 20 ล้าน ฉลองใหญ่ก้าวสู่ปีที่ 20 กับแคมเปญแจกทุกวันที่ 20 ของทุกเดือน ตอกย้ำจัดให้ ‘ด้วยใจ ได้ทุกเจน’
- พร้อมมุ่งยกระดับประสบการณ์ใหม่ ด้วยกลยุทธ์ Human-Centered Design

Content:

**AIS Serenade โปรแกรมดูแลลูกค้าของ AIS ชูบทพิสูจน์ยืนหนึ่ง Brand Love ครองใจลูกค้า ทุ่มงบ 20 ล้าน ฉลอง 20 ปี มุ่งยกระดับประสบการณ์ใหม่ ตอบโจทย์ทุกมิติด้วยกลยุทธ์ Human-Centered Design**

**นางสาวโอปอล เลิศอุทัย หัวหน้าฝ่ายงานบริหารข้อเสนอและความผูกพันลูกค้า AIS** เผยเส้นทางความสำเร็จของ AIS Serenade หลังให้บริการในฐานะ ‘โปรแกรมดูแลลูกค้า’ จนก้าวเข้าสู่ปีที่ 20 ว่า ปีที่ 20 ของ AIS Serenade ถือเป็นจุดเปลี่ยนที่จะยกระดับการทำงานให้มากกว่าให้บริการที่ดีที่สุด รวมถึงความเข้าใจและใส่ใจในทุกมิติของชีวิตลูกค้า จึงเดินหน้าด้วยกลยุทธ์ Human-Centered Design พร้อมเตรียมงบประมาณ 20 ล้านบาท เฉลิมฉลองผ่านแคมเปญ **“AIS Serenade 20th  Anniversary ด้วยใจ ได้ทุกเจน”** เพื่อสร้างคุณค่าและประสบการณ์ที่มีความหมายในทุกมิติของชีวิต

“กว่า 34 ปี ของ AIS ในการดำเนินธุรกิจ นอกเหนือจากความแข็งแกร่งในด้านคุณภาพโครงข่ายและการมีโครงสร้างพื้นฐานด้านดิจิทัลที่สมบูรณ์ที่สุดแล้ว AIS ก็ยังคงยืนหนึ่งด้านงานบริการและสิทธิพิเศษเพื่อลูกค้าที่สามารถตอบทุกไลฟ์สไตล์ของลูกค้าที่แตกต่าง โดยเฉพาะโปรแกรมดูแลลูกค้าอย่าง AIS Serenade ที่ถือเป็นความภาคภูมิใจ มอบประสบการณ์พิเศษให้ลูกค้ามากกว่าการบริการ CRM ทั่วไป”

“ด้วยสิทธิพิเศษที่หลากหลาย ทั้งการเปิด Serenade Club สาขาแรกที่เซ็นทรัล ชิดลม บริการผู้ช่วยส่วนตัว (PA) สำหรับลูกค้า Platinum และสิทธิพิเศษในด้านการกิน ท่องเที่ยว และชอปปิ้ง ที่ทำให้ลูกค้ารู้สึกพิเศษกว่าใคร เส้นทางแห่งความสำเร็จนี้สะท้อนเป็นตัวเลข ด้วยกว่า 60% ของลูกค้า Serenade ที่อยู่กับ AIS มานานกว่า 10 ปี ส่งผลให้คะแนนความพึงพอใจหรือ Net Promoter Score (NPS) เป็นบวกต่อเนื่อง”

นางสาวโอปอล กล่าวอีกว่า วันนี้ Serenade มีฐานลูกค้ารวมกว่า 6 ล้านราย คิดเป็น 12% ของฐานลูกค้าทั้งมือถือและเน็ตบ้าน ซึ่งมีส่วนสำคัญต่อการสร้างรายได้รวมได้กว่า 40% นอกจากนี้โปรแกรม Serenade ยังช่วยสร้างความผูกพันและรักษาลูกค้าให้อยู่กับ AIS ได้นานกว่าปกติถึง 5 เท่า โดยแบ่งเป็นกลุ่มลูกค้าแพลทินัม 3 แสนราย, ลูกค้าโกลด์ 2 ล้านราย และ ลูกค้าเอ็มเมอรัลด์  4 ล้านราย และยังคงมีอัตราการเติบโตในทุกกลุ่มเพิ่มขึ้นอย่างต่อเนื่องทุกปี

“ลูกค้าแอบบอกเราจึงออกแบบ โดยศึกษาต่อเนื่องถึงพฤติกรรมของลูกค้าที่มีความหลากหลายและเปลี่ยนแปลงไว ทำให้การเน้นพียงบริการที่ดีที่สุดแก่ลูกค้าเพื่อตอบโจทย์ไลฟ์สไตล์ไม่เพียงพออีกต่อไป วันนี้เราจึงยกระดับความเข้มข้นของการทำงานเพื่อตั้งคำถามอยู่เสมอว่า แล้วเราจะทำให้ชีวิตของลูกค้าดีขึ้นได้อย่างไร ด้วยวิธีคิดแบบ Human-Centered Design ที่มุ่งสร้างคุณค่าและประสบการณ์ที่มีความหมาย รู้จัก รู้ใจ เข้าใจผ่านการบอกกล่าวของลูกค้า ใส่ใจในทุกมิติของชีวิตลูกค้าแบบเฉพาะบุคคล เพื่อสร้างความสัมพันธ์ที่ลึกซึ้งและยั่งยืน”

งานนี้ยังมีการ **‘เปิดตัวยูนิฟอร์มใหม่’** ซึ่งนางสาวโอปอล เผย เป็นการทำงานร่วมกับ Greyhound Original เพื่อให้ Serenade Ambassador ได้เป็นตัวเองได้อย่างเต็มที่ มั่นใจ พร้อมให้บริการได้ในทุกช่วงเวลา นั่นจึงเป็นที่มาของแนวคิด - ด้วยใจ ได้ทุกเจน - ที่จะเป็นการร้อยเรียงเรื่องราวความพิเศษผ่านการทำงานร่วมกับพาร์ทเนอร์มาร่วมกันสร้างสรรค์ประสบการณ์ความพิเศษรูปแบบใหม่ๆ ให้ลูกค้า

### **แคมเปญ AIS Serenade 20 ปี** 

เริ่มต้นที่ **แคมเปญ Serenade คูปอง** โดยทุกวันที่ 20 ของเดือน (เริ่มต้น 20 กันยายนนี้)  ดีลคูปองสุดคุ้มทุกเดือน รวมมูลค่ากว่า 10 ล้านบาท เพียงใช้เอไอเอส พอยท์ 20 คะแนน แลกคูปองส่วนลด 8 แบรนด์ดัง ได้แก่ Starbucks, Major Cineplex, SF Cinema, iBerry Group, , Zen Restaurant, On the Table, Coffee Beans by Dao, Guss Damn Good โดยเก็บคูปองที่แอป myAIS ตั้งแต่ 20 ก.ย. 67 – 20 ก.พ. 68

**แคมเปญ Serenade Lucky Wallpaper** เสริมความมู ทรงพลังที่สุดแห่งปี กับการผสาน 3 พลังเทพ ที่มาร่วมฉลองสร้างเสริมมงคล เพียงใช้เอไอเอส พอยท์ 20 คะแนน แลกฟรี Personalized mobile wallpaper ที่สุดของความมงคลเฉพาะคุณ จาก Lucky Dose ลายพิเศษ WESSUWAN NAGA, LAKSHMI (มูลค่าปกติ 299 บาท) ที่แอป myAIS

ปิดท้ายด้วยการ**ลุ้นโชค Luxury Watch Surprise**ให้ลูกค้า Serenade ทุกคนเป็นเจ้าของเรือนเวลาจากแบรนด์ลักซูรี่ย์ชั้นนำระดับโลก รวมมูลค่ากว่า 3 ล้านบาท เพียงใช้เอไอเอส พอยท์ 20 คะแนน แลกลุ้นสิทธิ์ จำนวน 30 รางวัล ที่แอป myAIS ตั้งแต่กลางเดือนกันยายน ถึงสิ้นปี

นางสาวโอปอล กล่าวย้ำด้วยว่า ทั้งหมดคือความมุ่งมั่นจาก AIS ที่แม้ว่าการแข่งขันในอุตสาหกรรมโทรคมนาคมจะมีความรุนแรง แต่ยืนยันว่า AIS พร้อมส่งมอบความพิเศษด้วยหัวใจในทุกด้านและงานบริการที่ถูกออกแบบมาจากหัวใจ เพื่อมุ่งหวังสร้างประโยชน์ให้กับลูกค้า รวมถึงช่วยสร้างความแตกต่างให้ธุรกิจสามารถเติบโตได้อย่างยั่งยืนต่อไป

Credit:
- กองบรรณาธิการ SPACEBAR


========================================

ID: 19124
Title: สหรัฐฯ พ่าย สวีเดน! ทอ. เลือก ‘Gripen’ ฝูงบินใหม่
Slug: gripen-win-f16
Published At: 2024-08-27 16:54:47
Locale: th
Excerpt: สหรัฐฯ พ่าย! ทอ. เลือก “Gripen” เตรียมสรุปผลภายในสัปดาห์นี้ แจงรายละเอียดทั้งสองค่าย หลัง “สหรัฐฯ” เสนอ Link-16 ฟรีให้ ทอ.ไทย อัพเกรด F-16 ฝูงบิน 403 แต่ “สวีเดน” จัดเต็มทั้งให้ลิขสิทธิ์ LinkT - จรวดนำวิถี Meteor - Offset Policy
Category: การเมือง, politics, ความมั่นคง, security
Tags: 

Highlights:
- สหรัฐฯ พ่าย! ทอ. เลือก “Gripen” เตรียมสรุปผลภายในสัปดาห์นี้ แจงรายละเอียดทั้งสองค่าย หลัง “สหรัฐฯ” เสนอ Link-16 ฟรีให้ ทอ.ไทย อัพเกรด F-16 ฝูงบิน 403 แต่ “สวีเดน” จัดเต็มทั้งให้ลิขสิทธิ์ LinkT - จรวดนำวิถี Meteor - Offset Policy

Content:

พล.อ.อ.พันธ์ภักดี พัฒนกุล ผู้บัญชาการทหารอากาศ (ผบ.ทอ.) เปิดเผยความคืบหน้าในการคัดเลือกแบบเครื่องบินขับไล่โจมตีฝูงใหม่ทดแทนว่า หลังจากสหรัฐฯ ประเทศผู้ผลิตเครื่องบินF-16 block70/72 และ บริษัท SAAB สวีเดน ประเทศผู้ผลิตเครื่องบิน Gripen E/F ได้ส่งเอกสารข้อเสนอมาให้กองทัพอากาศไทยเมื่อวันที่ 20ส.ค.ที่ผ่านมา 

คณะกรรมการคัดเลือกแบบที่มี พล.ท.วชิระพล เมืองน้อย เจ้ากรมยุทธการทหารอากาศเป็นประธานได้สรุปข้อมูลทั้งหมดและจะตัดสินเลือกแบบเครื่องบินใน 1-2 วันนี้ 

โดยกองทัพอากาศจะจัดทำเป็นเอกสารข่าวชี้แจงรายละเอียดเปรียบเทียบข้อมูล ที่สองค่ายได้นำเสนอมา ทั้งในส่วนคุณลักษณะของเครื่องบิน ข้อเสนอในเรื่อง direct offset policy และ indirect offset policy หรือผลตอบแทนทางหรือชดเชยทางด้านเศรษฐกิจ เพื่อให้สาธารณชนได้เห็นข้อมูลเปรียบเทียบว่าทั้งสองค่ายได้เสนออะไรบ้าง จากนั้นจะนำเรียนผู้บังคับบัญชาต่อไป 

พล.อ.อ.พันธ์ภักดี กล่าวว่า เชื่อมั่นว่าการตัดสินใจคัดเลือกแบบเครื่องบินครั้งนี้มีส่วนสำคัญในการพัฒนาขีดความสามารถของกองทัพอากาศ และเกิดประโยชน์สูงสุดต่อความมั่นคงของประเทศชาติในภารกิจป้องกันอธิปไตย รวมทั้งมีความคุ้มค่าด้านงบประมาณและผลตอบแทนที่ได้คืนกลับมาจากนโยบายรัฐบาลในเรื่องของ offset policy 

ซึ่งต้องขอขอบคุณที่รัฐบาลได้มอบนโยบายนี้มาทำให้การเจรจาเพื่อรับข้อเสนอของประเทศผู้ผลิตมีมูลค่ามหาศาล ซึ่งมากกว่ามูลค่าของตัวโครงการด้วยซ้ำ และผลจากการคัดเลือกครั้งนี้จะมีความต่อเนื่องในเรื่ององค์ความรู้ การถ่ายเทคโนโลยี ในระบบควบคุมบังคับบัญชา สนับสนุนภารกิจของกระทรวง และหน่วยงานที่เกี่ยวข้องในภารกิจช่วยเหลือประชาชน และ บรรเทาสาธารณภัย 

มีรายงานว่า คณะกรรมการคัดเลือกแบบได้สรุปข้อเสนอของ 2 ค่ายผู้ผลิต โดยลงรายละเอียดในเรื่องการชดเชยผลประโยชน์ตอบแทนกลับมายังประเทศผู้ซื้อผ่านกิจกรรมทางเศรษฐกิจทั้งทางตรงและทางอ้อม โดยเฉพาะ _**Lockheed Martin สหรัฐฯ ที่สร้างความฮือฮาด้วยการเสนอให้ Link16 ในการอัพเกรด F-16 ฝูงบิน 403 จำนวน 18 เครื่อง**_ 

_**ขณะที่ บริษัท SAAB สวีเดน ผู้ผลิต Gripen ได้ให้ลิขสิทธิ์ LinkT การถ่ายทอดเทคโนโลยี การฝึกศึกษาบุคลากรให้กับหน่วยงานที่เกี่ยวข้องเพื่อพัฒนาองค์ความรู้เพื่อต่อยอดในเรื่องระบบดังกล่าว การให้เปล่าจรวดนำวิถีอากาศ สู่ อากาศ Meteor จำนวนหนึ่ง**_

ซึ่งในแวดวงอาวุธมองว่า เป็นตัวเปลี่ยนโฉมเกมการต่อสู้ทางอากาศในระยะไกลกว่าสายตา ที่สำคัญคือมูลค่าการชดเชยทางเศรษฐกิจที่มากกว่ามูลค่าของทั้งโครงการ  ซึ่งมีแนวโน้มว่า ทอ.จะเลือก Gripen ด้วยข้อเสนอที่ไม่อาจปฏิเสธได้นี้

Credit:
- กองบรรณาธิการ SPACEBAR


========================================

ID: 19119
Title: ‘Right to disconnect’ ไม่ตอบแชท ไม่รับสายนอกเวลางาน! ประเทศไหนทำแล้วบ้าง 
Slug: right-to-disconnect-laws-begun-what-you-should-know
Published At: 2024-08-27 16:46:01
Locale: th
Excerpt: ‘Right to disconnect’ เพราะพนักงานทุกคนมีสิทธิ์ไม่ตอบแชทนอกเวลางาน! ออสเตรเลียเพิ่งบังคับใช้เป็นกฎหมายเมื่อวานนี้ (26 ส.ค.) แล้วมีประเทศไหนที่บังคับใช้อีกบ้าง 
Category: ต่างประเทศ, world, ประชาชาติ, nations
Tags: 

Highlights:
- ออสเตรเลียเพิ่งประกาศบังคับใช้กฎหมาย ‘Right to disconnect’ เมื่อวานนี้ (26 ส.ค.) เพื่อป้องกันไม่ให้พนักงานทำงานล่วงเวลาโดยที่ไม่ได้รับค่าจ้าง 
- พาไปทำความรู้จักการใช้สิทธิ์ ‘Right to disconnect’ ต้องใช้ในสถานการณ์ไหน? 
- แล้วมีประเทศไหนที่บังใช้กฎหมายนี้อีกบ้าง? 

Content:

เชื่อว่าหลายคนคงเจอกับสถานการณ์นี้บ่อยครั้งในช่วงเลิกงาน หรือวันหยุด _“ฝากแก้งานนี้เพิ่มอีกนิดหน่อยนะ ขอพรุ่งนี้เช้า” “รบกวนวันหยุดครับ ฝากหาข้อมูลนี้เพิ่มเติมครับ” “ฝากงานวันหยุด ขอภายในจันทร์นี้นะ”_ แน่นอนว่าคงเป็นข้อความที่เราไม่อยากจะเห็นในแจ้งเตือนโทรศัพท์กันทีเดียวล่ะ แต่จะทำไงได้ล่ะนอกจากต้องตอบกลับไปว่า _“ค่าาาา” “ได้ค่าาา” “โอเคครับ” “รับทราบครับผม”_ ทั้งๆ ที่ในใจอยากจะกรี๊ดออกมาว่านี่เลิกงานแล้วนะ นอกเวลางานแล้ว วันนี้วันหยุดพักผ่อนนะ แต่ทำไงได้ล่ะถ้ามีงานเข้ามาก็ต้องทำไง 

แต่สิ่งนี้จะไม่เป็นปัญหาอีกต่อไปสำหรับมนุษย์เงินเดือนใน**ออสเตรเลีย** เพราะกฎหมายฉบับใหม่อนุญาตให้ **‘พนักงานมีสิทธิ์ตามกฎหมายที่จะไม่ติดต่อสื่อสาร หรือคุยเรื่องงานทั้งหมดนอกเวลางานหากมองแล้วว่าไม่ได้จำเป็นเร่งด่วนอะไร’** หรือที่เรียกว่า **‘Right to disconnect’** ซึ่งมีผลบังคับใช้แล้วเมื่อวันที่ 26 ส.ค. สำหรับบริษัทที่มีพนักงาน 15 คนขึ้นไป แต่สำหรับบริษัทขนาดเล็กที่มีพนักงานน้อยกว่า 15 คนจะเริ่มบังคับใช้ในเดือนสิงหาคม 2025 

### **สิทธิ์ ‘Right to disconnect’ บังคับใช้ยังไง?**

สิทธิ์ **‘Right to disconnect’** จะอนุญาตให้พนักงานปิดแจ้งเตือนหลังเลิกงานและเลือกที่จะไม่ติดต่อสื่อสารเรื่องงานนอกเวลาหากว่าเรื่องนั้นไม่จำเป็นเร่งด่วน เพื่อป้องกันไม่ให้พนักงานถูกบังคับให้ทำงานล่วงเวลาโดยที่ไม่ได้รับค่าจ้าง โดยเฉพาะพนักงานที่ต้องดูแลครอบครัว 

ในกรณีที่พนักงานสามารถไม่ตอบแชท หรือสื่อสารกับนายจ้างนอกเวลางานแล้วเข่าข่าย **‘สมเหตุสมผล’** ยกตัวอย่างเช่น : หากพนักงานออฟฟิศรับสายนายจ้างซึ่งสั่งให้เข้าสู่ระบบและตอบอีเมลเร่งด่วน แต่พอเปิดอีเมลแล้วพบว่าอีเมลดังกล่าวไม่เร่งด่วนเลย กรณีนี้ถือว่า **‘สมเหตุสมผล’** **ที่พนักงานจะปฏิเสธการติดต่อคุยงาน** 

**และนี่คือปัจจัยที่ต้องพิจารณาเมื่อต้องตัดสินใจว่าการติดต่อนอกเวลาทำงานมีความสมเหตุสมผลหรือไม่ :** 

*   ความเร่งด่วนของเหตุผลในการติดต่อ 
*   วิธีการติดต่อ (เช่น การโทรศัพท์อาจถือว่าก่อกวนมากกว่าการส่งอีเมล) 
*   การติดต่อก่อให้เกิดการรบกวนต่อพนักงานมากเพียงใด 
*   ได้รับค่าตอบแทนสำหรับการทำงานนอกเวลาปกติหรือไม่ 
*   บทบาทของพนักงาน และระดับความรับผิดชอบของพนักงานภายในองค์กร 
*   สถานการณ์ส่วนบุคคลของพนักงาน รวมถึงความรับผิดชอบต่อครอบครัว

แต่กรณีที่พนักงานปฏิเสธตอบแชท หรือสื่อสารกับนายจ้างนอกเวลาที่เข้าข่าย **‘ไม่สมเหตุสมผล’** ยกตัวอย่างเช่น : หากนายจ้างร้านค้าปลีกดูภาพจากกล้องวงจรปิดแล้วเห็นว่าพนักงานลืมปิดไฟหรือเปิดคอมพิวเตอร์ค้างไว้ แล้วติดต่อพนักงานนอกเวลาทำการเพื่อแจ้งให้ทราบ **แต่พนักงานปฏิเสธการติดต่อถือเป็นเรื่อง ‘ไม่สมเหตุสมผล’ ที่พนักงานจะปฏิเสธ** 

หากพนักงานแสดงความกังวลเกี่ยวกับการติดต่อนอกเวลางานอย่างต่อเนื่องของนายจ้าง นายจ้างอาจถูกปรับเป็นเงิน 18,000 ดอลลาร์สหรัฐ (6.1 แสนบาท)  

ทั้งนี้ หากพนักงานใช้สิทธิ์ ‘Right to disconnect’ แล้วเกิดข้อพิพาท ทั้งนายจ้างและพนักงานจะต้องหารือและแก้ไขในที่ทำงานก่อน แต่หากสถานการณ์บานปลาย พนักงานและนายจ้างจะต้องไปศาลระดับชาติด้านความสัมพันธ์ในที่ทำงานของออสเตรเลีย (Fair Work Commission) เพื่อไกล่เกลี่ยข้อพิพาท 

**แต่ก็ใช่ว่าทุกคนจะชอบสิทธิ์ ‘Right to disconnect’ นะ!!!** 

กฎหมายดังกล่าวผ่านสภาในช่วงต้นปีนี้ แต่ก็ได้รับการวิพากษ์วิจารณ์อย่างมากจากกลุ่มนายจ้างที่กล่าวว่า **‘กฎหมายนี้เร่งรีบและมีข้อบกพร่อง’ อีกทั้งยังอาจส่งผลต่อประสิทธิภาพการทำงานด้วย** 

ขณะที่กลุ่มธุรกิจในพื้นที่ได้แสดงความกังวลเกี่ยวกับกฎหมายใหม่นี้ _“มันเป็นเพียงความคิดลมๆ แล้งๆ ธุรกิจต่างๆ ไม่ได้รับการปรึกษาหารืออะไรเลยเกี่ยวกับประเด็นนี้”_ แอนดรูว์ แม็คเคลลาร์ ประธานเจ้าหน้าที่บริหารหอการค้าและอุตสาหกรรมออสเตรเลีย กล่าวถึงการเปลี่ยนแปลงนี้  

### **ประเทศไหนที่พนักงานมีสิทธิ์ที่จะไม่ตอบแชทนอกเวลางานบ้าง?**

#### **\-ฝรั่งเศส-** 

ฝรั่งเศสเป็นผู้บุกเบิกบังคับใช้กฎหมาย ‘Right to disconnect’ ในปี 2017 โดยกำหนดให้บริษัทที่มีพนักงานมากกว่า 50 คนต้องกำหนดเวลาเฉพาะที่พนักงานไม่ต้องตอบกลับอีเมล หรือตอบข้อความเกี่ยวกับงาน **เพื่อป้องกันไม่ให้เกิดผลกระทบเชิงลบต่อสุขภาพและชีวิตครอบครัวของพนักงานหากว่าต้องคุยงานนอกเวลาตลอด** 

#### **\-สเปน-** 

ในปี 2021 สเปนได้ประกาศใช้กฎหมาย ‘Right to disconnect’ โดยที่พนักงานไม่จำเป็นต้องตอบแชทนอกเวลางาน **เพื่อที่จะปรับปรุงสมดุลระหว่างชีวิตและการทำงานของพนักงาน และลดความเครียดจากการทำงาน** 

#### **\-เบลเยียม-** 

สำหรับเบลเยียมนั้นได้บังคับใช้กฎหมาย ‘Right to disconnect’ สำหรับเจ้าหน้าที่รัฐบาลในปี 2018 และต่อมาก็ได้ขยายสิทธิ์ดังกล่าวไปยังภาคเอกชนสำหรับบริษัทที่มีพนักงาน 20 คนขึ้นไป มีผลบังคับใช้ตั้งแต่เดือนเมษายน 2023 ทั้งนี้ก็**เพื่อรับประกันว่าพนักงานทุกคนจะไม่ถูกรบกวนการติดต่อเรื่องงานจากนายจ้าง** 

#### **\-อิตาลี-** 

อิตาลีเป็นอีกหนึ่งประเทศที่ร่วมบังคับใช้กฎหมาย ซึ่งอนุญาตให้พนักงานไม่จำเป็นต้องรับสาย หรือตอบอีเมลที่เกี่ยวข้องกับงานนอกเวลางาน **เพื่อแยกเวลาทำงานและเวลาส่วนตัวออกจากกัน รวมทั้งเพื่อความเป็นอยู่ที่ดีของพนักงานด้วย** 

#### **\-ไอร์แลนด์-** 

ไอร์แลนด์ได้นำกฎหมาย ‘Right to disconnect’ มาใช้ในปี 2018 หลังจากตระหนักแล้วว่าารตอบแชทตอบอีเมลนอกเวลางานอย่างต่อเนื่องส่งผลกระทบเชิงลบต่อสุขภาพจิตของพนักงาน โดยกฎหมายนี้สนับสนุนให้พนักงานพักจากการสื่อสารที่เกี่ยวข้องกับงานนอกเวลางาน  **เพื่อส่งเสริมให้พนักงานมีสมดุลระหว่างการใช้ชีวิตกับการทำงานที่ดีขึ้น** 

#### **\-โปรตุเกส-** 

โปรตุเกสได้ประกาศใช้กฎหมาย ‘Right to disconnect’ ในปี 2020 มีผลบังคับใช้สำหรับบริษัทที่มีพนักงานมากกว่า 10 คนขึ้นไปจะถูกห้ามติดต่อกันเรื่องงานหากไม่ใช่เวลางาน **เพื่อให้พนักงานใช้เวลาส่วนตัวได้อย่างเต็มที่** 

นอกจากนี้ก็ยังมีประเทศอื่นๆ อีก เช่น 

*   ลักเซมเบิร์ก 
*   เนเธอร์แลนด์ 
*   สโลวาเกีย 
*   อาร์เจนตินา 
*   ชิลี 
*   เม็กซิโก 
*   ฟิลิปปินส์ 
*   เกาหลีใต้

Credit:
- พิมณัฐฐา เขื่อนเพ็ชรต์


========================================

ID: 19123
Title: ‘นายกฯ อิ๊งค์’ โยน ‘พปชร.’ เคลียร์ให้จบ เชื่อคนหลุดโผ ‘ครม.’ ไม่น้อยใจ ไม่ปิดทางร่วมรัฐบาลครึ่งพรรค?
Slug: ing-shinawatra-27-aug-2024
Published At: 2024-08-27 16:39:55
Locale: th
Excerpt: ไม่ปิดทางร่วมรัฐบาลครึ่งพรรค? ‘นายกฯ อิ๊งค์’ ยันเคาะ 35 รายชื่อ ครม.แพทองธาร 1 เอง เชื่อคนตกโผ ไม่มีน้อยเนื้อต่ำใจ โยน ‘พปชร.’ เคลียปัญหาให้จบ หลัง ‘ไพบูลย์’ ร่อนหนังสือทวงตำแหน่งแทน ‘พัชรวาท’ เผยเตรียมลงพื้นที่น้ำท่วมสุโขทัย 30 ส.ค. นี้
Category: การเมือง, politics, การเมืองระดับชาติ, national
Tags: 

Highlights:
- ไม่ปิดทางร่วมรัฐบาลครึ่งพรรค? ‘นายกฯ อิ๊งค์’ ยันเคาะ 35 รายชื่อ ครม.แพทองธาร 1 เอง เชื่อคนตกโผ ไม่มีน้อยเนื้อต่ำใจ
-  โยน ‘พปชร.’ เคลียปัญหาให้จบ หลัง ‘ไพบูลย์’ ร่อนหนังสือทวงตำแหน่งแทน ‘พัชรวาท’
-  เผยเตรียมลงพื้นที่น้ำท่วมสุโขทัย 30 ส.ค. นี้

Content:

ความคืบหน้าการจัดตั้ง **คณะรัฐมนตรีอิ๊งค์ 1** ผู้สื่อข่าวรายงานว่าที่อาคารชินวัตร 3 **แพทองธาร ชินวัตร นายกรัฐมนตรี** ให้สัมภาษณ์กรณี **ไพบูลย์ นิติตะวัน รองหัวหน้าพรรคพลังประชารัฐ (พปชร.)** ทำหนังสือถึงนายกรัฐมนตรี กรณีไม่ส่งหนังสือกรอกประวัติความเป็นรัฐมนตรีให้ **พล.ต.อ.พัชรวาท วงษ์สุวรรณ**

แพทองธาร ระบุ ขอให้เป็นไปตามกระบวนการ และในคณะรัฐมนตรี (ครม.) ไม่ว่าจะเป็นตำแหน่งใด **ผู้ที่ตัดสินใจคือนายกรัฐมนตรีอยู่แล้ว** เพราะฉะนั้น**ขอให้รอสักหน่อย** และการตรวจสอบคุณสมบัติมีหลายขั้นตอน เห็นว่ามีหลายพรรคยังติดขัด เพราะเป็นเรื่องที่ไม่เคยทำมาก่อน 

พร้อมยอมรับว่าพรรคเพื่อไทยมีการส่งรายชื่อรัฐมนตรีเกินโควตา เพราะมองว่าส่งเกินไปก่อนเพื่อทำการตรวจสอบคุณสมบัติ และในส่วนของพรรคเพื่อไทย เธอก็จะเป็นคนพิจารณาตำแหน่งเองทั้งหมด แต่จะรับฟังและปรึกษาคนที่อยู่ใน ครม. และคนที่ทำงานด้วยกันในพรรคอยู่แล้ว แต่ท้ายที่สุดแล้วเธอจะเป็นคนตัดสินใจเอง

เมื่อถามว่าจะมีปัญหาเกิดความน้อยเนื้อต่ำใจกันสำหรับคนที่ได้รับตำแหน่งและคนที่ไม่ได้รับหรือไม่ แพทองธาร มองว่า เรื่องของตำแหน่งทุกคนหวังว่าจะเป็นตัวเลือกปัจจุบันที่ต้องดีที่สุดต่อประเทศชาติ และ**คิดว่าหลายคนที่มีประสบการณ์แล้ว และคนที่ยังไม่มีประสบการณ์ก็ต้องแบ่งกัน** เพราะในการทำงานต้องเล็งถึงผลประโยชน์ของประเทศชาติเป็นสิ่งสำคัญ **ไม่เช่นนั้นก็จะไม่ลงตัว**

ส่วนกระแสว่ามีรายชื่อของ **อัครา พรหมเผ่า น้องชายของ ร.อ.ธรรมนัส พรหมเผ่า** อยู่ใน ครม. สัดส่วนของพรรคเพื่อไทย แพทองธาร ระบุว่า เรื่องดังกล่าวยังไม่ชัดเจน ในเรื่องของตัวบุคคล พรรคพปชร. ก็มีปัญหาภายในที่จะต้องแก้ไขด้วย จึงอยากให้รออีกนิด ยอมรับว่า**ตอนแรกคิดว่านิ่งแล้ว แต่กลับมีเหตุการณ์ จึงอยากให้รอบทสรุปสุดท้ายทีเดียว**

ส่วนข้อกังวลว่า การที่มีพรรคการเมืองมีปัญหาเกิดขึ้นภายในพรรค แล้วเข้าร่วมรัฐบาลไม่เต็มพรรคจะส่งผลต่อเสถียรภาพของรัฐบาลหรือไม่ แพทองธาร ระบุ ต้องให้พรรคแต่ละพรรคจัดการปัญหาเอง พร้อมยกตัวอย่าง หากปัญหาดังกล่าวเกิดขึ้นกับพรรคเพื่อไทย พรรคเพื่อไทยก็จะต้องไปจัดการกับปัญหาเอง เพื่อสร้างความมั่นคงต่อไปให้ได้เป็นรัฐบาลที่มั่นคงให้ได้ ขอปล่อยให้เป็นหน้าที่ของเขา

เมื่อถามว่าหากจะมาเ**ข้าร่วมรัฐบาลจะต้องมายกพรรคหรือไม่** แพทองธาร ย้ำคำเดิมว่าขอให้รอบทสรุปสุดท้ายก่อน **ตอนนี้ยังเร็วเกินไปที่จะตอบ**

แพทองธาร ยังบอกว่า ขณะนี้**เธอได้ลาออกจากกรรมการบริษัทในเครือชินวัตรจริง** แต่ไม่แน่ใจว่าลาออกไปกี่บริษัท แต่ยืนยันว่าอะไรที่ทำแล้ว และขัดต่อกฎหมายก็ต้องดำเนินการให้หมด ซึ่งขณะนี้ทีมกฎหมายกำลังช่วยกันดำเนินการ แต่จะกี่บริษัทนั้น ไม่แน่ใจขอดูกฎหมายเป็นหลัก

### เตรียมลงพื้นที่สุโขทัย 30 ส.ค. นี้

นอกจากนี้ แพทองธาร ยังตอบคำถามกรณีมีข้อกังวลเรื่องความล่าช้าในการตั้งคณะรัฐมนตรี โดยเฉพาะเรื่องน้ำท่วมว่า เรื่องนี้เป็นห่วงมากที่สุดกว่าเรื่องครม. เพราะเรื่องรายชื่อก็ปล่อยให้ อยู่ในการตรวจสอบคุณสมบัติ และล่าสุดได้พูดคุยกับ **ภูมิธรรม เวชยชัย รองนายกรัฐมนตรี และรมว.พาณิชย์ ปฎิบัติหน้าที่แทนนายกรัฐมนตรี** ยืนยันว่าไม่ใช่การสั่งข้อราชการ 

แต่ด้วยความเป็นห่วง เรื่องการเยียวยา ผู้ประสบภัยน้ำท่วม จากการลงพื้นที่ไปเห็นประชาชนผู้ประสบภัยต้องนำสิ่งของยกขึ้นที่สูง ส่วนบ้านก็พังเละ อีกทั้งโรคก็มากับน้ำ จึงอยากดูเรื่องการเยียวยาให้ดีที่สุด เพราะประชาชนก็ต้องเสียตังค์ซ่อมบ้าน แม้การเยียวยาจะมีอยู่แล้ว แต่ตนเองก็อยากลงลึก ว่าจะเยียวยาได้เต็มที่แค่ไหน งบประมาณอย่างงบกลาง ที่ยังมีอยู่นั้นจะช่วยอะไรได้บ้าง คงต้องไปดูในรายละเอียด ย้ำว่าตนตั้งใจในเรื่องของการเยียวยามาก เพราะเห็นใจประชาชนจริงๆ 

และในวันศุกร์ ที่ 30 ส.ค.นี้ ได้วางแผนจะลงพื้นที่จังหวัดสุโขทัย เพื่อติดตามสถานการณ์น้ำอีกด้วย หากว่าไม่มีอะไรเปลี่ยนแปลง

Credit:
- กองบรรณาธิการ SPACEBAR


========================================

ID: 19122
Title: ยังไม่เห็นเทียบเชิญ ‘ประชาธิปัตย์’ ร่วม ครม.
Slug: phumtham-not-yet-seen-the-letter-inviting-the-democrat-party-to-join-the-cabinet
Published At: 2024-08-27 16:38:26
Locale: th
Excerpt: ‘ภูมิธรรม’ ลั่น ‘ยกมือในสภาฯ’ ไม่ได้หมายความว่าต้องได้โควตาเก้าอี้ ปัดตอบพรรคไหนมาจอยบ้าง แต่หวังฟอร์มได้เร็ว ชี้ร่วมรัฐบาลต้องดูหลายเงื่อนไข เผยยังไม่เห็นหนังสือเทียบเชิญ‘ประชาธิปัตย์’ ร่วม ครม.
Category: การเมือง, politics
Tags: 

Highlights:
- ‘ภูมิธรรม’ ลั่น ‘ยกมือในสภาฯ’ ไม่ได้หมายความว่าต้องได้โควตาเก้าอี้ 
- ปัดตอบพรรคไหนมาจอยบ้าง แต่หวังฟอร์มได้เร็ว ชี้ร่วมรัฐบาลต้องดูหลายเงื่อนไข 
- เผยยังไม่เห็นหนังสือเทียบเชิญ‘ประชาธิปัตย์’ ร่วม ครม.


Content:

**ภูมิธรรม เวชยชัย** รองนายกรัฐมนตรี และ รมว.พาณิชย์ ปฏิบัติหน้าที่แทนนายกรัฐมนตรี ชี้แจงกรณีมีกระแสข่าวพรรคเพื่อไทย จะตัดพรรคพลังประชารัฐ และพรรคประชาธิปัตย์ ออกจากการร่วมรัฐบาล ว่า ยังไม่ได้คุยกัน ยังไม่ทราบข่าวดังกล่าว เพิ่งจะทราบจากสื่อฯ เดี๋ยวนี้ ส่วนวันนี้พรรคเพื่อไทย จะมีข้อสรุปที่ชัดเจนหรือไม่นั้น คงต้องหารือ และจะจบวันนี้หรือไม่ คงต้องดูว่าที่ประชุม สส.ว่ามีมติอย่างไร

เมื่อถามว่า การจะให้พรรคใดร่วมรัฐบาล ต้องเป็นมติพรรคหรือไม่ ภูมิธรรม กล่าวว่า เราตัดสินใจให้นายกรัฐมนตรีดำเนินการ เป็นอำนาจนายกรัฐมนตรี ใครจะแทรกแซงไม่ได้ ส่วนพรรคร่วมรัฐบาล จะมีพรรคใดบ้าง จะชัดเจนเมื่อไหร่นั้น เรื่องนี้ตอบยาก แต่อยากให้เร็ว

“ตอนนี้อยู่ในขั้นตอนรวบรวมเอกสารส่งให้สำนักงานเลขาธิการคณะรัฐมนตรี (สลค.) และสำนักงานคณะกรรมการกฤษฎีกา เพื่อช่วยตรวจสอบ หากมีการส่งเอกสารกลับมา ก็จะทราบว่าใครร่วมบ้าง

สำหรับคนตัดสินใจเกี่ยวกับใครจะได้ร่วมรัฐบาลบ้าง คือนายกรัฐมนตรีคนเดียวใช่หรือไม่นั้น ภูมิธรรม ย้ำว่า เป็นอำนาจนายกรัฐมนตรี ส่วนจะตั้งใครมาเป็นคณะกรรมการมาช่วยดูนายกรัฐมนตรีสามารถทำได้ แต่นายกรัฐมนตรีจะเป็นผู้ตัดสินใจคนสุดท้าย

เมื่อตั้งข้อสังเกตว่า เหมือนพรรคเพื่อไทยเป็นผู้เลือกคนจากพรรคนั้น-กลุ่มนี้ หากทำงานด้วยกันจะมีปัญหาหรือไม่ ภูมิธรรม กล่าวว่า ไม่ใช่เลือกคนจากกลุ่มนั้น กลุ่มนี้ แต่ที่ประชุมสภาฯ เลือก แพทองธาร ชินวัตร เป็นนายกรัฐมนตรี ซึ่งนายกรัฐมนตรี มีอำนาจจัดตั้งรัฐมนตรีจากหลายส่วน หากคิดว่าใครเหมาะสมก็จะตัดสินใจเลือก

การยกมือในสภาฯ ไม่ได้หมายความว่าจะต้องมีโควตาในคณะรัฐมนตรี

เมื่อถามว่า จากประสบการณ์ทางการเมือง การที่หัวหน้าพรรคบางพรรค ไม่โหวตเลือกนายกรัฐมนตรีจากพรรคแกนนำรัฐบาลถึงสองครั้ง จะมีผลในการพิจารณาร่วมรัฐบาลหรือไม่ ภูมิธรรม กล่าวว่า _**“การร่วมรัฐบาลต้องดูหลายเงื่อนไข แต่ที่สำคัญคือ ความเหมาะสมที่จะทำให้รัฐบาลเดินหน้าได้”**_

สำหรับกระแสข่าวส่งหนังสือเทียบเชิญให้พรรคประชาธิปัตย์ร่วมใน **‘ครม.อิ๊งค์ 1’** นั้น ภูมิธรรม ยืนยันว่า **ขณะนี้ยังไม่เห็นหนังสือดังกล่าว** แต่ว่าต้องดูที่คณะกรรมการบริหารตัดสินใจอย่างไร

Credit:
- กองบรรณาธิการ SPACEBAR


========================================

ID: 19121
Title: ‘สว.’ รับหลักการ พ.ร.บ.ประชามติ ‘พันธุ์ใหม่’ ชง ‘นายกฯ’ ทบทวนคำถามไม่แตะ ‘หมวด1- หมวด2’
Slug: senator-wins-179-to-5-votes-accept-the-principles-of-the-referendum-act
Published At: 2024-08-27 16:35:31
Locale: th
Excerpt: ‘วุฒิสภา’ ผ่านฉลุย 179 ต่อ 5 เสียง รับหลักการ ‘ร่างแก้ไข พ.ร.บ.ประชามติ’ พบเสียงค้านแก้เกณฑ์เสียงข้างมากเกินกึ่งหนึ่ง ด้าน ‘สว.พันธุ์ใหม่’ ชง ‘นายกฯ’ ทบทวนคำถามประชามติไม่แตะ ‘หมวด 1-หมวด 2’
Category: การเมือง, politics, การเมืองระดับชาติ, national
Tags: 

Highlights:
- ‘วุฒิสภา’ ผ่านฉลุย 179 ต่อ 5 เสียง รับหลักการ ‘ร่างแก้ไข พ.ร.บ.ประชามติ’ พบเสียงค้านแก้เกณฑ์เสียงข้างมากเกินกึ่งหนึ่ง 
- ด้าน ‘สว.พันธุ์ใหม่’ ชง ‘นายกฯ’ ทบทวนคำถามประชามติไม่แตะ ‘หมวด 1-หมวด 2’

Content:

รัฐสภา (27 สิงหาคม 2567) ในการประชุมวุฒิสภา ที่มี **พล.อ.เกรียงไกร ศรีรักษ์** รองประธานวุฒิสภา คนที่หนึ่ง ทำหน้าที่ประธานการประชุม พิจารณาร่างพระราชบัญญัติ (พ.ร.บ.) ว่าด้วยการออกเสียงประชามติ ที่สภาผู้แทนราษฎรได้เห็นชอบแล้ว 

ทั้งนี้ในการอภิปรายของสมาชิกวุฒิสภา (สว.) พบว่ามีความเห็นไปในทางสนับสนุนการแก้ไข พ.ร.บ.ดังกล่าว แต่มีรายละเอียดที่ยังเห็นแย้ง โดยเฉพาะเกณฑ์การผ่านประชามติด้วยเสียงข้างมาก ที่สภาฯ แก้ไขให้ใช้เพียงเสียงข้างมากของผู้มาใช้สิทธิเท่านั้น 

โดย **พิสิษฐ์ อภิวัฒนาพงศ์** สว.อภิปรายไม่เห็นด้วยต่อการแก้ไขเนื้อหาของมาตรา 13 ว่าด้วยเกณฑ์เสียงข้างมากเกินกึ่งหนึ่ง 2 ชั้น ซึ่งตนไม่เห็นด้วยที่ตัดเสียงข้างมากเกินกึ่งหนึ่งชั้นที่ 2 ว่าด้วยเกณฑ์ให้ใช้เสียงข้างมากเกินกึ่งหนึ่งของผู้ออกมาใช้สิทธิ์ เพราะหากมีการออกเสียงประชามติ มีคนใช้สิทธิ 10 ล้านคนจากประชาชนที่มี 52 ล้านคน และเห็นชอบแค่ 5 ล้านหนึ่งเสียง เท่ากับผ่านประชามติ แต่เมื่อคิดเป็นเป็นเปอร์เซ็นต์พบว่าเป็น 10% เท่านั้น

_**“การปลดล็อคเสียงสองตนไม่เห็นด้วย ควรใช้เสียงเกินกึ่งหนึ่งของผู้มีใช้สิทธิจะอีกว่า เพื่อใหัความเป็นธรรมกับคนไทยทุกคน ส่วนที่ใครจะมองว่าทำให้การแก้ไขรัฐธรรมนูญล่าช้า ผมมองว่าใช่แต่จะรีบร้อนอะไร เพราะกรณีนี้ควรแก้ไขให้ถูกต้อง ก่อนไปแก้ไขกฎหมายต่างๆ รวมถึงรัฐธรรมนูญที่แก้ไขได้ยาก”**_ สว.พิสิษฐ์ กล่าว

ด้าน **พล.ต.ท.บุญจันทร์ นวลสาย** สว. อภิปรายสนับสนุนนายพิสิษฐ์ โดยระบุว่า เรื่องประชามติสำคัญระดับประเทศควรคำนึงถึงเสียงส่วนใหญ่ เห็นด้วยให้คงเสียงเกินกึ่งหนึ่ง

ขณะที่ **ประภาส ปิ่นตบแต่ง** สว.อภิปรายว่า ตนสนับสนุนการผ่านประชามติด้วยเสียงข้างมากแบบธรรมดา เพราะรัฐธรรมนูญ 2560 ช่วงต้นถกเถียงจะใช้เสียงข้างมากสองชั้น แต่ผู้ที่เกี่ยวข้องใช้เสียงข้างมากธรรมดา เพราะเกรงว่าไม่ผ่าน ซึ่งการทำประชามติเราผ่านมาแล้ว จะชักบันไดหนีหรือไม่ ดังนั้นจึงเป็นความชอบธรรมที่จะใช้เสียงข้างมากธรรมดา สำหรับการกำหนดเสียงข้างมากแบบสองชั้นในต่างประเทศพบปัญหา เพราะจะทำให้หมดแรงจูงใจออกมาใช้สิทธิออกเสียงประชามติ เป็นต้น

ผู้สื่อข่าวรายงานว่าในการอภิปรายร่าง พ.ร.บ.ดังกล่าวยังมีข้อเสนอแนะของ สว. ต่อการตั้งคำถามประชามติการแก้ไขรัฐธรรมนูญด้วย

โดย **เทวฤทธิ์ มณีฉาย** สว.กลุ่มพันธุ์ใหม่ อภิปรายสนับสนุน พร้อมระบุว่า การตั้งคำถามประชามติ ไม่ควรเป็นคำถามเชิงซ้อน อย่างที่มีข้อเสนอให้ทำประชามติแก้รัฐธรรมนูญ ไม่แก้ไขหมวด 1 และหมวด 2 ถือเป็นคำถามเชิงซ้อน ดังนั้นขอให้ **นายกรัฐมนตรี แพทองธาร ชินวัตร** ทบทวนมติ แก้ไขคำถามประชามติเชิงเดี่ยว และหากอยากรู้ความคิดเห็นประชาชนขอให้ทำคำถามแยก

ขณะที่ **นันทนา นันทวโรภาส** สว. แกนนำกลุ่ม สว.พันธุ์ใหม่ อภิปรายเสนอแนะให้แก้ไขคำถามที่มีลักษณะซ้อนคำถามไม่สามารถตอบได้ด้วยคำตอบเดียว เช่น หากตนเห็นด้วยกับการแก้รัฐธรรมนูญ แต่ไม่เห็นด้วยกับการเว้นการแก้ไขหมวดใด จะเลือกคำตอบว่าเห็นด้วยหรือไม่เห็นด้วย ดังนั้นควรตั้งคำถามที่ไม่ยากต่อความเข้าใจ

ผู้สื่อข่าวรายงานว่าหลังจากที่ สว.อภิปรายครบถ้วนแล้ว ได้ลงมติรับหลักการ 179 เสียง ไม่เห็นด้วย 5 เสียง และงดออกเสียง 3 เสียง

ทั้งนี้ในการพิจารณาวาระ 2 นั้น พบว่ามีการเสนอญัตติให้ใช้การตั้งคณะกรรมาธิการเต็มสภาฯ โดย นาย**เทวฤทธิ์** เสนอ เพราะมองว่าหากพิจารณาไม่เสร็จทันสมัยประชุมที่จะหมดลงเดือนตุลาคม อาจทำให้การทำประชามติครั้งแรกไม่ทันเดือนกุมภาพันธ์ 2568 

ขณะที่ สว.เสียงส่วนใหญ่ เห็นว่าควรตั้งกรรมาธิการ (กมธ.) จำนวน 25 คนพิจารณา ในกรอบเวลา 60 วัน ทำให้มีการโหวตเพื่อชี้ขาด โดยมติข้างมาก 146 เสียงให้ตั้ง กมธ.พิจารณาในกรอบเวลา 60 วัน ไม่เห็นด้วย 34 เสียง และ งดออกเสียง 6 เสียง

Credit:
- กองบรรณาธิการ SPACEBAR


========================================

ID: 19118
Title: Photo Story: ยังไม่ชัดเจนอยู่ดี! จะร่วม-ไม่ร่วมรัฐบาล
Slug: democrat-party-27aug2024
Published At: 2024-08-27 15:41:24
Locale: th
Excerpt: ปชป.ยังไม่ชัดเจน ‘ร่วม-ไม่ร่วมรัฐบาล’ อยู่ดี เหตุ ยังไร้การเทียบเชิญ
Category: การเมือง, politics, การเมืองระดับชาติ, national
Tags: 

Highlights:
- ปชป.ยังไม่ชัดเจน ‘ร่วม-ไม่ร่วมรัฐบาล’ อยู่ดี เหตุ ยังไร้การเทียบเชิญ
- ‘ชัยชนะ’ ย้ำเข้าร่วมรัฐบาลต้องเป็นมติพรรค ฟาด! ‘แม่ยก-คนออกจากพรรค’ หยุดเสี้ยม สร้างความแตกแยก ยันไม่มีใครขับ ‘ชวน’ พ้นพรรค ซัด! ตอนหาเสียงอยู่ตรงไหน อย่าพูดสนุกปาก 
- ขณะที่ ‘ชวน’ ก็ยังย้ำจุดยืนเดิม! ไม่เอาด้วย

Content:

พรรคประชาธิปัตย์ ประชุม สส.ประจำสัปดาห์ เพื่อหารือเรื่องวาระการประชุมสภาผู้แทนราษฎรในสัปดาห์ พร้อมติดตามสถานการณ์น้ำท่วมในพื้นที่ภาคเหนือ ซึ่งพรรคประชาธิปัตย์ได้มอบหมาย นราพัฒน์ แก้วทอง รองหัวหน้าพรรคดูแลภาคเหนือพร้อมทีมงาน ได้ลงพื้นที่ติดตามช่วยเหลือผู้ประสบเหตุอุทกภัย 

อย่างไรก็ตาม ในวันนี้ ยังคงไม่มีความชัดเจนเรื่องการร่วมรัฐบาล เนื่องจากยังไม่มีการเทียบเชิญอย่างเป็นทางการ และยังไม่มีการประชุมกรรมการบริหารพรรคกับ สส.

ในที่ประชุม สส.ประชาธิปัตย์วันนี้ เฉลิมชัย ศรีอ่อน หัวหน้าพรรคและเดชอิศม์ ขาวทอง เลขาธิการพรรค ไม่ได้เข้าร่วมประชุมด้วย โดยมี สส. เข้าร่วมประชุม 15 คนและลาการประชุม 10 คน ทั้งนี้ เป็นที่น่าสังเกตว่า ในการประชุม สส. ‘ชัยชนะ เดชเดโช’ สส.นครศรีธรรมราช ได้ เข้าไปนั่งพูดคุยกับ ‘ชวน หลีกภัย’ ในทำนองชี้แจง แต่ไม่ทราบว่าเรื่องอะไร รวมถึงเดินมาส่งชวนลงจากห้องประชุมด้วย 

ซึ่ง ‘ชัยชนะ เดชเดโช’ ก็ย้ำกับสื่อว่า การจะเข้าร่วมรัฐบาล จะต้องเป็นมติพรรค พร้อมยืนยันว่า ในพรรคไม่มีทางขับ ‘ชวน หลีกภัย’ ออกจากพรรค 

ซึ่ง ‘ชัยชนะ เดชเดโช’ ก็ย้ำว่า การจะเข้าร่วมรัฐบาล จะต้องเป็นมติพรรค พร้อมยืนยันว่า ในพรรคไม่มีทางขับ ‘ชวน หลีกภัย’ ออกจากพรรค

“คนในพรรคไม่ได้พูด คนนอกพรรคพูด แล้วคือใคร เวลาหาเสียงเลือกตั้ง เคยมาช่วยหรือไม่ ที่บอกเป็นแม่ยก ตอนหาเสียงอยู่ตรงไหน และไม่ทราบว่า แม่ยกเป็นสมาชิกพรรคหรือไม่ และทราบหรือเปล่าว่า กระบวนการกว่าจะได้ 25 ที่นั่ง สส. ทุกคนต้องลงพื้นที่หาเสียงเหน็ดเหนื่อยแค่ไหน มันมีอยู่ 2 อย่าง คือพูดสนุกปากพูดให้แตกแยก กับให้คนรักกัน ก็แค่นั้น ผมคิดว่าทุกคนที่ยืนอยู่ในพรรคทั้งหมด ทั้งหัวหน้าพรรค เลขาธิการพรรค ตัวผมเองและสส. ให้ความเคารพ ท่านชวน ท่านบัญญัติ ท่านจุรินทร์ ให้ความเคารพทั้งหมด และเป็นหนึ่งเดียวกันแน่นอน เพราะฉะนั้นหยุดเสี้ยม หยุดทำร้ายพรรค คนที่ออกจากพรรค ด่าพรรค โจมตีพรรคขอหยุดเถอะครับ” ชัยชนะกล่าว

ชัยชนะ ยังถามกลับว่า พรรคทำอะไรผิด ไม่มีใครทำอะไรผิด เข้าร่วมรัฐบาลแล้วหรือ มีการประชุมพรรคไปแล้วหรือ คิดกันไปเอง หากบอกว่ามีใครแอบไปคุยท้าให้ไปเอาหลักฐานมาว่า คุยที่ไหนเมื่อไหร่ อย่าพูดอะไรลอยๆ 

ส่วนที่ได้พบกับ ‘ทักษิณ ชินวัตร’ เมื่อวันที่ 22 สิงหาคมนั้น ในฐานะที่ทักษิณก็อายุเยอะกว่า เป็นตามมารยาทไทยในการไหว้ การไหว้ผู้ที่มีอายุมากกว่าผิดตรงไหน ในฐานะคนรุ่นใหม่ ต้องไม่ยึดติดกับอดีต เห็นด้วยกับการก้าวข้ามความขัดแย้ง แต่ต้องก้าวข้ามความขัดแย้งในสิ่งที่ถูกต้อง

ด้าน ‘ชวน’ ยังย้ำเหมือนเดิมว่า ไม่เห็นด้วยกับการร่วมรัฐบาล แต่ที่ไม่เห็นด้วยไม่ใช่เพราะว่าโกรธแค้นกับใคร แต่เป็นเพราะรณรงค์ว่า ไม่เลือกพรรคเพื่อไทย ดังนั้นเมื่อเลือกตั้งแล้วจะกลับลำหนุนพรรคที่เคยบอกว่าอย่าเลือก เท่ากับว่าทรยศประชาชน ยืนยันว่า ไม่ใช่เพราะผลประโยชน์ส่วนตัว แต่เป็นประโยชน์ของประชาชนที่ถูกเลือกปฏิบัติ และยังย้ำอีกว่า ตอนนี้พรรคประชาธิปัตย์ยังไม่ขับออกจากพรรค สมาชิกที่ละเมิดมติพรรคก็จะถูกสอบวินัย แต่คนที่ละเมิดมติพรรคก็มีอยู่หลายคน ตั้งแต่สมัยโหวตเลือก ‘เศรษฐา ทวีสิน’ เป็นนายกรัฐมนตรี ก็มีคนกลุ่มหนึ่ง เห็นชอบทั้งที่มติพรรคให้งดออกเสียง โดยชวน กล่าวติดตลกว่า “เขาขับพวกนี้มั้ง” ส่วนตัวปฏิบัติตามมติพรรค คือไม่รับ และขอแถลงชัดเจนว่าไม่เห็นชอบและได้ให้เหตุผลไว้อย่างชัดเจน ที่ประชุมก็ไม่ได้ว่าอะไร

Credit:
- กองบรรณาธิการ SPACEBAR
- อมรเทพ โชติเฉลิมพงษ์


========================================

ID: 19117
Title: สมาคมธนาคารไทย ช่วยน้ำท่วม ลดภาระผ่อน ให้วงเงินซ่อมบ้าน
Slug: thai-bankers-association-measure-help-flood-victims
Published At: 2024-08-27 15:39:47
Locale: th
Excerpt: สมาคมธนาคารไทย คุยธนาคารสมาชิก ช่วยผู้ประสบภัยน้ำท่วมเร่งด่วน หลังมวลน้ำมหาศาล ทำเสียหายทั้งทรัพย์สิน การประกอบอาชีพ และการดำรงชีพ เผยมาตรการช่วย คลุมลดภาระผ่อนชำระหนี้ หนุนสภาพคล่องซ่อมแซมที่อยู่อาศัย 
Category: ธุรกิจ-เศรษฐกิจ, business, การเงิน, finance
Tags: 

Highlights:
- สมาคมธนาคารไทย คุยธนาคารสมาชิก ช่วยผู้ประสบภัยน้ำท่วมเร่งด่วน
- ระบุ มวลน้ำมหาศาล ทำเสียหายทั้งทรัพย์สิน การประกอบอาชีพ และการดำรงชีพ
- ขณะที่ มาตรการช่วย คลุมลดภาระผ่อนชำระหนี้ หนุนสภาพคล่องซ่อมแซมที่อยู่อาศัย

Content:

**นายกอบศักดิ์ ดวงดี เลขาธิการสมาคมธนาคารไทย**  เปิดเผยว่า สมาคมธนาคารไทยและธนาคารสมาชิก ตระหนักถึงผลกระทบจากสถานการณ์น้ำท่วมในพื้นที่ภาคเหนือของประเทศ ซึ่งสร้างความเสียหายต่อทรัพย์สิน การประกอบอาชีพ และการดำรงชีพของลูกค้าประชาชนในพื้นที่เป็นวงกว้าง โดยภาคธนาคารมีความห่วงใยและพร้อมเคียงข้างผู้ประสบภัยน้ำท่วม จึงเร่งออกมาตรการช่วยเหลือลูกค้าที่ได้รับความเดือดร้อนในพื้นที่น้ำท่วม ครอบคลุมการลดภาระในการผ่อนชำระหนี้สิน และการสนับสนุนทางการเงินเพื่อซ่อมแซมที่อยู่อาศัยที่ได้รับความเสียหาย

ทั้งนี้ สมาคมธนาคารไทย ได้ประสานธนาคารสมาชิกในการให้ความช่วยเหลือลูกค้าอย่างเร่งด่วน

ซึ่งบางธนาคารได้มีมาตรการรองรับอยู่แล้ว ขณะที่ธนาคารอื่นๆ พร้อมพิจารณาให้ความช่วยเหลือลูกค้าอย่างเหมาะสม โดยแต่ละธนาคารจะพิจารณาความช่วยเหลือให้สอดคล้องสถานการณ์ของลูกค้า เพื่อให้ลูกค้าสามารถกลับมาดำเนินธุรกิจและดำรงชีพต่อไปได้อย่างปกติโดยเร็ว

ขณะที่ เงื่อนไขและเกณฑ์การพิจารณาลูกค้าแต่ละรายเป็นไปตามหลักเกณฑ์ที่แต่ละธนาคารกำหนด

สำหรับลูกค้าที่ได้รับผลกระทบจากน้ำท่วม สามารถแจ้งความประสงค์ขอรับความช่วยเหลือได้ที่ธนาคารที่เป็นลูกค้า ผ่านทางสาขา  เจ้าหน้าที่หรือฝ่ายงานที่ดูแลสินเชื่อ หรือ Call Center ของแต่ละธนาคารได้ทันที

Credit:
- กองบรรณาธิการ SPACEBAR


========================================

ID: 19115
Title: ยอดผลิต-ขายรถในประเทศ ก.ค. 67 ร่วงทุกตัว
Slug: fti-total-production-sell-export-domestic-cars-reduce
Published At: 2024-08-27 15:27:26
Locale: th
Excerpt: กลุ่มอุตสาหกรรมยานยนต์ เผยสถานการณ์รถยนต์ไทย กรกฎาคม 2567 ‘ลดลงทุกตัว’ ชี้เหตุจาก หนี้ครัวเรือนยังพุ่ง ตลาดส่งออกหลักตะวันออกกลางร่วง ผลกระทบสงคราม
Category: ธุรกิจ-เศรษฐกิจ, business, ยานยนต์, auto-and-vehicle
Tags: 

Highlights:
- กลุ่มอุตสาหกรรมยานยนต์ เผยสถานการณ์รถยนต์ไทย กรกฎาคม 2567 ‘ลดลงทุกตัว’
- แจงยิบ ยอดผลิต ลด 16.62% ยอดขาย ลด 20.58% และส่งออก ลด 22.70%
- ชี้เหตุจาก หนี้ครัวเรือนยังพุ่ง ตลาดส่งออกหลักตะวันออกกลางร่วง ผลกระทบสงคราม

Content:

**นายสุรพงษ์ ไพสิฐพัฒนพงษ์ ที่ปรึกษาประธานกลุ่มอุตสาหกรรมยานยนต์และโฆษกกลุ่มอุตสาหกรรมยานยนต์ สภาอุตสาหกรรมแห่งประเทศไทย (ส.อ.ท.)** เผย ยอดการผลิตรถยนต์ในเดือนกรกฎาคม 2567 มีทั้งสิ้น 124,829 คัน ลดลงจากช่วงเดียวกันปีก่อน 16.62% เพราะผลิตขายในประเทศลดลงถึง 40.85% ตามยอดขายรถยนต์ในประเทศที่ลดลงจากการเข้มงวดในการให้สินเชื่อของสถาบันการเงิน เพราะหนี้ครัวเรือนสูงและเศรษฐกิจที่อ่อนแอ

อย่างไรก็ตาม ยอดผลิตกลับเพิ่มขึ้นจากเดือนมิถุนายน 2567 ที่ 7.34% ส่งผลให้ 7 เดือน (มกราคม-กรกฎาคม 2567) รวมแล้วผลิตได้ 886,069 คัน ลดลงจากช่วงเดียวกันของปีก่อน 17.28%

ส่วนยอดขายรถยนต์ภายในประเทศของเดือนกรกฎาคม 2567 มีจำนวนทั้งสิ้น 46,394 คัน ลดลงจากเดือนมิถุนายน 2567 ที่ 2.66% และลดลงจากเดือนเดียวกันในปีที่แล้ว 20.58% เพราะการเข้มงวดในการให้สินเชื่อ โดยเฉพาะรถกระบะและรถบรรทุก จากความกังวลเรื่องหนี้ครัวเรือนที่สูงถึง 91% ของ GDP ของประเทศ และเศรษฐกิจที่เติบโตต่ำในอัตรา 1.5% ในไตรมาสที่ 1 ของปี 2567 จากงบประมาณรายจ่ายปีที่ล่าช้า

ซึ่งตั้งแต่เดือนมกราคม-กรกฎาคม 2567 รถยนต์มียอดขาย 354,421 คัน ลดลงจากปี 2566 ในระยะเวลาเดียวกัน 23.71%

สำหรับการส่งออกรถยนต์สำเร็จรูปเดือนกรกฎาคม 2567 ส่งออกได้ 83,527 คัน ลดลงจากเดือนที่แล้ว 6.22% และลดลงจากเดือนกรกฎาคม 2566 ที่ 22.70% เพราะปัญหาการขนส่งไปตะวันออกกลางและยุโรปจากสงครามอิสราเอลกับฮามาส จึงส่งออกลดลงในตลาดเอเชีย ออสเตรเลีย ตะวันออกกลาง ยุโรป อเมริกากลาง และอเมริกาใต้ โดยมูลค่าการส่งออกรถยนต์อยู่ที่ 56,397.87 ล้านบาท ลดลงจากเดือนกรกฎาคม 2566 ที่ 16.56% รวมมูลค่าส่งออกรถยนต์เดือนมกราคม-กรกฎาคม 2567 อยู่ที่ 602,567 คัน ลดลงจากช่วงระยะเวลาเดียวกัน 5.39%

ขณะที่ยานยนต์ไฟฟ้าป้ายแดงประเภท BEV เดือนกรกฎาคม 2567 จดทะเบียนใหม่มีจำนวน 8,332 คัน เพิ่มขึ้นจากเดือนกรกฎาคมปีที่แล้ว 20.68%

Credit:
- กองบรรณาธิการ SPACEBAR


========================================

ID: 19116
Title: ครม.ตั้งศูนย์อำนวยการอุทกภัย เล็งบรรจุวาระแห่งชาติแก้น้ำท่วมซ้ำซาก 
Slug: cabinet-sets-up-flood-management-center-aiming-to-include-flood-relief-as-a-national-agenda
Published At: 2024-08-27 15:25:55
Locale: th
Excerpt: ครม.ตั้งศูนย์อำนวยการอุทกภัย ‘ภูมิธรรม’ เป็นประธาน ใช้งบฯ ดูแลตั้งแต่ป้องกัน แก้ไข เยียวยา ระยะเร่งด่วนใช้งบฯ ทดลองจ่าย 20 ล้านบาท เล็งบรรจุวาระแห่งชาติแก้น้ำท่วมซ้ำซาก มี ครม.เมื่อไหร่ยื่นบรรจุทันที 
Category: การเมือง, politics, การเมืองระดับชาติ, national
Tags: 

Highlights:
- ครม.ตั้งศูนย์อำนวยการอุทกภัย ‘ภูมิธรรม’ เป็นประธาน ใช้งบฯ ดูแลตั้งแต่ป้องกัน แก้ไข เยียวยา ระยะเร่งด่วนใช้งบฯ ทดลองจ่าย 20 ล้านบาท 
- เล็งบรรจุวาระแห่งชาติแก้น้ำท่วมซ้ำซาก มี ครม.เมื่อไหร่ยื่นบรรจุทันที 

Content:

ทำเนียบรัฐบาล (27 สิงหาคม 2567) **นัทรียา ทวีวงศ์** รองเลขาธิการนายกรัฐมนตรีฝ่ายบริหาร แถลงผลการประชุมคณะรัฐมนตรี (ครม.) ว่า ที่ประชุม ครม.มีการหารือเกี่ยวกับสถานการณ์น้ำท่วม ซึ่งมีการอภิปรายอย่างกว้างขวาง โดยมองว่าน้ำท่วมเป็นปัญหาซ้ำซากเรื้อรังมานานจากหลายปัจจัย ทั้งการบริหารจัดการน้ำ การกักเก็บน้ำ การไม่มีที่รองรับน้ำในภาคเหนือ ทำให้มีปัญหาน้ำท่วมหนักทุกปี ต้องช่วยเหลือผู้ที่ลำบากทุกปี

โดยเฉพาะในปีนี้ (2567) มีมวลน้ำปริมาณมาก สถานการณ์ฝนตกมีความแตกต่างจากที่ผ่านมา มีภาวะฝนตกเป็นจุดๆ จากปัญหาโลกร้อน ซึ่งปัญหานี้นับวันจะยิ่งหนักขึ้นเรื่อยๆ ดังนั้นจึงมีการวางแนวทางการบริหารจัดการ คือ

1.ต้องมีการบริหารจัดการไม่ให้สถานการณ์ลุกลามไปมากกว่านี้

2.การช่วยเหลือเยียวยาประชาชนหลังน้ำลด

3.การแก้ปัญหาระยะยาว โดย**บรรจุเรื่องการบริหารจัดการน้ำเป็นวาระแห่งชาติ** ทั้งนี้ เมื่อมีคณะรัฐมนตรีมาบริหารประเทศก็จะบรรจุเรื่องนี้เป็นวาระเร่งด่วน เพื่อให้รองรับสถานการณ์ได้ทัน

**รองเลขาธิการนายกฯ** กล่าวต่อว่า ทั้งนี้ที่ประชุมยังได้คาดการณ์สถานการณ์บางพื้นที่สถานการณ์น้ำท่วมคลี่คลายแล้ว แต่บางพื้นที่สถานการณ์น้ำท่วมยังหนักอยู่ เช่น จังหวัดสุโขทัย ซึ่งยอมรับว่าเป็นพื้นที่รองรับน้ำก่อนระบายสู่จังหวัดต่างๆ ถือว่าค่อนข้างหนัก คันกั้นน้ำไม่สามารถรับได้ จึงเกิดกรพังทลาย คันกั้นน้ำยังมีปัญหาการเวนคืนที่ดิน รักษาการนายกรัฐมนตรีจึงได้สั่งการให้หน่วยงานที่เกี่ยวข้อง เร่งดำเนินการแก้ไขในเรื่องดังกล่าว 

และนำมาสู่การตั้งศูนย์แก้ปัญหาให้มีเอกภาพ จึงตั้งเป็น**ศูนย์อำนวยการสถานการณ์อุทกภัย** มีอำนาจหน้าที่และการใช้งบประมาณที่ชัดเจน โดยมีนาย**ภูมิธรรม เวชชยชัย** รักษาการนายกรัฐมนตรีเป็นประธาน มีรัฐมนตรีว่าการกระทรวงมหาดไทย และรัฐมนตรีว่าการกระทรวงเกษตรและสหกรณ์ เป็นรองประธาน

ส่วนองค์ประกอบที่เหลือคือหน่วยงานที่เกี่ยวข้องทั้งหมด ซึ่งจะมีคำสั่งอย่างเป็นทางการอีกครั้งหนึ่ง โดยแบ่งภารกิจออกเป็น 2 ส่วน คือ 

1.การบริหารจัดการน้ำ การระบายน้ำ การแจ้งเตือน ให้ทราบข่าวว่าน้ำจะมาประมาณ ไหน ไม่ให้เกิดความตระหนก ซึ่งหน่วยงานที่เกี่ยวข้อง คำนวณและยืนยันว่าจะไม่ถึงสถานการณ์ปี 2554 โดย ร.อ.ธรรมนัส พรหมเผ่า รมว.เกษตรฯ จะเป็นผู้ดูแล 

2.การดูแลช่วยเหลือประชาชน โดยมีรัฐมนตรีว่าการกระทรวงมหาดไทยจะเป็นหลักในการบูรณาการความช่วยเหลือจากทุกหน่วยงาน

สำหรับงบประมาณที่ใช้จะใช้จากงบประมาณกลาง อย่างไรก็ตามในสถานการณ์ปัจจุบัน ซึ่งบางจังหวัดมีการประกาศพื้นภัยพิบัติจะใช้งบทดลองจ่าย จำนวน 20 ล้านบาท หากไม่เพียงพอต้นสังกัดจะขอมาที่งบกลาง แต่เมื่อมีคณะกรรมการชุดนี้ขึ้นมาแล้วการดำเนินการทุกอย่างจะต้องรวดเร็วตอบสนองต่อความเดือดร้อนของประชาชนได้อย่างทันต่อสถานการณ์ที่เกิดขึ้น

_**“หน้าที่มีทั้งการป้องกัน แก้ไข เยียวยา และฟื้นฟู ซึ่งต้องดูสถานการณ์ในรายจังหวัด เช่น จังหวัดน่านสถานการณ์น้ำท่วมผ่านไปแล้วจะเข้าสู่กระบวนการเยียวยาและฟื้นฟู ส่วนจังหวัดที่น้ำยังมาไม่ถึงจะป้องกันอย่างไร เช่น จังหวัดนครสวรรค์ หรือต่ำกว่านั้น ก็ต้องหามาตรการป้องกัน แก้ไขไม่ใช่ทำงานเชิงรับ”**_ รองเลขาธิการนายกฯ กล่าว

Credit:
- กองบรรณาธิการ SPACEBAR


========================================

ID: 19114
Title: ‘อนุทิน’ แจงปมดราม่า ‘ผู้ว่าฯเชียงราย’ ยันไม่ได้บังคับต้อนรับ แต่ต้องอยู่ทำงานร่วมกัน
Slug: anutin-explains-the-drama-of-chiang-rai-governor-insists-he-did-not-force-the-welcome-but-you-have-to-work-together
Published At: 2024-08-27 15:01:49
Locale: th
Excerpt: ‘อนุทิน’ แจงดราม่าโซเชี่ยล ปม ‘ผู้ว่าฯ เชียงราย’ ยันไม่ได้บังคับให้มาต้อนรับ แต่ต้องอยู่ทํางานร่วมกัน ขออย่าสาวความยืด ย้ำโควตา ครม. ‘ภูมิใจไทย’ ยังนิ่งไม่มีสำรอง โยน ‘นายกฯ’ ตอบ ปมนั่ง ‘มท.’ เหมือนเดิมหรือไม่
Category: การเมือง, politics, การเมืองระดับชาติ, national
Tags: 

Highlights:
- ‘อนุทิน’ แจงดราม่าโซเชี่ยล ปม ‘ผู้ว่าฯ เชียงราย’ ยันไม่ได้บังคับให้มาต้อนรับ แต่ต้องอยู่ทํางานร่วมกัน ขออย่าสาวความยืด 
- ย้ำโควตา ครม. ‘ภูมิใจไทย’ ยังนิ่งไม่มีสำรอง โยน ‘นายกฯ’ ตอบ ปมนั่ง ‘มท.’ เหมือนเดิมหรือไม่

Content:

ทำเนียบรัฐบาล (27 สิงหาคม 2567) **อนุทิน ชาญวีรกูล** รองนายกรัฐมนตรี และรัฐมนตรีว่าการกระทรวงมหาดไทย  (รมว.มหาดไทย) ในฐานะหัวหน้าพรรคภูมิใจไทย (ภท.) ให้สัมภาษณ์ถึงโผรัฐมนตรีในสัดส่วนของพรรค ภท. ขณะนี้นิ่งไม่มีสับเปลี่ยนแล้วใช่หรือไม่ ว่า ส่งรายชื่อไปตั้งแต่อาทิตย์ที่แล้ว ยืนยันว่าไม่มีรายชื่อสำรอง และยังไม่ได้มีการแจ้งกลับมาให้เปลี่ยนคน และคิดว่าไม่น่ามีการขอให้สลับตำแหน่ง

เมื่อถามว่า มั่นใจใช่หรือไม่ว่าจะอยู่กระทรวงมหาดไทยร้อยเปอร์เซ็นต์ **อนุทิน** กล่าวว่า _**“ให้ท่านนายกฯ เป็นคนพูด ผมพูดไม่ได้”**_

**รองนายกฯ และรมว.มหาดไทย** ยังให้สัมภาษณ์ถึงกรณีกระทรวงมหาดไทยออกหนังสือให้ผู้ว่าราชการจังหวัดเชียงราย (ผู้ว่าฯเชียงราย) ชี้แจงกรณีไม่อยู่ในพื้นที่ ขณะประชาชนประสบอุทกภัย ว่า อย่าไปสนใจเลย ทุกอย่างผ่านไปแล้ว ตนได้แจ้งไปแล้วว่าถ้าไปในภารกิจของปฏิบัติหน้าที่แทนนายกฯ หรือรัฐมนตรีว่าการกระทรวงมหาดไทย ผู้ว่าราชการจังหวัด ควรจะต้องอยู่ในพื้นที่ที่เกิดเหตุ 

_**“ยืนยันว่าไม่ได้ให้ผู้ว่าฯ มาต้อนรับ แต่ต้องมาทำงานด้วยกัน ส่วนที่มีกระแสในโซเชียลบอกว่า ต้องมาต้อนรับด้วยนั้นไม่ใช่เลย ถ้าตนเองเดินทางไปไหว้พระที่จังหวัดไหน ก็ไม่ต้องมา แต่ถ้าไปปฏิบัติภารกิจต้องมา เพราะเป็นผู้ใต้บังคับบัญชาโดยตรง ขออย่าพยายามเบี่ยงประเด็น”**_ อนุทิน กล่าว

ผู้สื่อข่าวถามต่อว่ามีกระแสว่าผู้ว่าฯ มาลงพื้นที่ในตอนเย็น **อนุทิน** กล่าวว่า ท่านคงจะกลับเข้าพื้นที่อยู่แล้ว ท่านทราบอยู่แล้วว่านายภูมิธรรม และตนเองจะไป เพราะมีกำหนดการออกมาว่าจะถึงสนามบินเชียงรายเวลา 9 โมงเช้า การที่มีภารกิจสำคัญเกิดขึ้นในวันก่อนหน้านี้ ไม่ใช่วันที่ลงพื้นที่ 

เพราะฉะนั้น ภารกิจที่เสร็จสิ้นไปประมาณไม่เกิน 19:00 น. ก่อนวันที่ตนลงพื้นที่ ยังมีไฟลท์ที่กลับไป จ.เชียงรายได้ หรือยังมีไฟลท์เช้าที่กลับได้ หรือไม่ก็โทรหาตนเองสักนิดนึง เพราะเวลาตนเองเดินทาง ก็ทราบอยู่แล้วว่าจะขับเครื่องบินไปเอง ถ้าโทรมาบอกว่า หาไฟลท์กลับไม่ได้ หรือนั่งรถกลับไม่ทัน ขอนั่งเครื่องไปด้วย ตนเองก็จะเอาคน หรือเจ้าหน้าที่ออกจากเครื่อง และให้ผู้ว่าฯ ขึ้นแทน 

_**“คือมีวิธีการ ถ้าจะไป อย่าไปพูด ถือว่าเป็นการประจานกัน เพราะตนเองก็อาย เพราะเป็นหน่วยงานของตนเอง เอาเป็นว่าทุกอย่างก็ไปบริหารจัดการได้แล้ว และไม่มีเรื่องอะไรแล้ว ไม่ต้องออกประชาสัมพันธ์ว่าอยู่ในพื้นที่หรือไม่ ถ้าอยู่ ต้องอยู่ตอนที่รักษาการนายกฯ และตนเองไป แต่เมื่อไปแล้วไม่อยู่ ก็ไม่สมควร งานเสีย หรือไม่เสีย ตนเองไม่รู้ คนที่ไม่เข้าใจบอกว่ารัฐมนตรีไป ทำไมต้องให้ผู้ว่าฯ มาต้อนรับด้วย ใหญ่โตมาจากไหน มันไม่ใช่เลย ต้องเข้าใจระบบของกระทรวงมหาดไทย”**_

**รองนายกฯ และรมว.มหาดไทย** กล่าวต่อว่า ส่วนการชี้แจงของผู้ว่าฯ จนถึงวันนี้ ก็ยังไม่มีรายงานมา แต่เราเองได้ออกหนังสือให้ปลัดกระทรวงมาไทยได้สอบถามแล้ว ก็ตอบมา อย่าไปต่อความยาวสาวความยืด ผู้ว่าฯ ท่านก็ใกล้เกษียณแล้ว ก็แล้วแต่ บางคนเราก็เข้าใจ ส่วนแนวทางหลังจากนี้ ในการทำงานสนองกัน หลังจากนี้ ไม่มีแล้ว เชื่อว่าสนองทุกคน

Credit:
- กองบรรณาธิการ SPACEBAR


========================================

ID: 19113
Title: แอชตันอโศก ตีความ ไม่ทุบ ใบอนุญาตที่เพิกถอนให้ขอใหม่
Slug: ashton-asoke-revocation-license-request-again
Published At: 2024-08-27 14:25:51
Locale: th
Excerpt: กฤษฎีกา ตีความ ‘แอชตันอโศก’ ไม่ต้องทุบ ใบอนุญาตที่ถูกเพิกถอน ให้ขอใหม่ การเปลี่ยนแปลงสำนักงาน รฟม.เป็นลานจอด “ไม่กระทบวัตถุประสงค์การเวนคืนที่ดิน”
Category: ธุรกิจ-เศรษฐกิจ, business, อสังหาริมทรัพย์, property
Tags: 

Highlights:
- แอชตันอโศก ไม่ต้องทุบ
- กฤษฎีกา ชี้ ใบอนุญาตที่ถูกเพิกถอน ให้ขอใหม่
- การเปลี่ยนแปลงสำนักงาน รฟม.เป็นลานจอด “ไม่กระทบวัตถุประสงค์การเวนคืนที่ดิน”

Content:

**คดีโครงการแอชตัน อโศก** ที่ก่อนหน้านี้ กรุงเทพมหานคร (กทม.) ได้มีหนังสือ ถึงสำนักงานคณะกรรมการกฤษฎีกา (10 เม.ย.2567) เพื่อขอหารือแนวทางการปฏิบัติตามคำสั่งศาลปกครองสูงสุดที่ให้เพิกถอนใบรับแจ้งการก่อสร้าง นั้น **นายวิศณุ ทรัพย์สมพล รองผู้ว่าราชการกรุงเทพมหานคร** เผยความคืบหน้าล่าสุดว่า ขณะนี้คณะกรรมการกฤษฎีกาได้ตอบกลับมาแล้ว (26 ส.ค.2567) สรุปสาระสำคัญ ดังนี้

**1\. เรื่องการเพิกถอนใบรับแจ้งการก่อสร้าง** กทม.จะต้องออกใบใหม่หรือไม่ คณะกรรมการกฤษฎีกา เห็นว่า เมื่อศาลมีคำสั่งเพิกถอนถือว่าคำสั่งออกใบอนุญาตเดิมสิ้นสุดลง ทำให้การโครงการแอชตันฯ ก่อสร้างโดยไม่มีใบอนุญาต กทม.มีหน้าที่ทำให้ชอบด้วยกฎหมาย ให้เอกชนยื่นคำขอใหม่อีกครั้งโดยให้มีผลย้อนหลังได้ ไม่ต้องรื้อหรือทุบ

**2\. การใช้อำนาจในการออกคำสั่ง ตามมาตรา 40 แห่ง พ.ร.บ.ควบคุมอาคาร ปี 2522** ให้เจ้าของหรือผู้ครอบครองอาคาร ผู้ควบคุมงาน ผู้ดําเนินการ ระงับการกระทําดังกล่าว หรือห้ามมิให้บุคคลใดใช้หรือเข้าไปในส่วนใดๆ ของอาคารแล้วแต่ละกรณี เห็นว่า กทม.ไม่จำเป็นต้องออกคำสั่งทำพร้อมกันในคราวเดียวกัน ขึ้นอยู่กับดุลยพินิจตามความเหมาะสม และการออกคำสั่งเพื่อให้ดำเนินการแก้ไขอาคารให้ถูกต้องกับเจ้าอาคาร ได้แก่ เจ้าของห้องในอาคารชุดทุกห้อง และนิติบุคคลอาคารชุดเป็นผู้ดำเนินการแก้ไขอาคาร

นอกจากนี้ **คณะกรรมการกฤษฎีกา ให้ความเห็นกรณีการรถไฟฟ้าขนส่งมวลชนแห่งประเทศไทย (รฟม.) อนุญาตให้โครงการแอชตันฯ ใช้พื้นที่ตั้งสำนักงาน ถือว่าผิดวัตถุประสงค์การเวนคืนที่ดิน** ภายหลังได้มีการรื้อถอนและใช้เป็นลานจอดรถของผู้ใช้บริการรถไฟฟ้าและประชาชนทั่วไป โดยเสียค่าบริการตามที่ รฟม. กำหนด รวมทั้งสามารถใช้ทางเข้าออกกว้าง 13 เมตร ถือว่า ข้อเท็จจริงเปลี่ยนแปลงไป**ไม่กระทบวัตถุประสงค์การเวนคืนที่ดิน**

ส่วนกรณี รฟม.รับค่าทดแทนจำนวน 97,671,707.45 บาท โดยเอกชนก่อสร้างอาคารจอดรถให้นั้น พบว่า รฟม.ไม่ได้เสนอ ครม.เห็นชอบเนื่องจากวงเงินเกิน 90 ล้านบาท อาจขอให้ ครม.เห็นชอบภายหลังได้

สำหรับขั้นตอนต่อไปคณะทำงานฯ ที่มีนายณรงค์ เรืองศรี รองปลัดกรุงเทพมหานครเป็นประธาน จะนัดประชุมหน่วยงานที่เกี่ยวข้อง ได้แก่ การรถไฟฟ้าขนส่งมวลชนแห่งประเทศไทย (รฟม.) กรมโยธาธิการและผังเมือง สำนักงานควบคุมอาคาร สำนักการโยธา สำนักงานเขตวัฒนา และสำนักงานอัยการสูงสุด เพื่อกำหนดรายละเอียดการปฏิบัติตามคำสั่งศาลโดยยึดแนวทางที่ได้มีการหารือกับคณะกรรมการกฤษฎีกาต่อไป

Credit:
- กองบรรณาธิการ SPACEBAR


========================================

ID: 19112
Title: เจอกัน iPhone 16 แอปเปิลเปิดตัว 10 ก.ย.นี้
Slug: economic-business-apple-iphone-watch-ipod
Published At: 2024-08-27 14:23:43
Locale: th
Excerpt: Apple ประกาศจัดงานเปิดสินค้าใหม่ ชื่องาน It’s Glowtime ธีมเรืองแสง นำเสนอสีสันของผลิตภัณฑ์ใหม่ ที่คาดว่าจะเป็น iPhone 16 และ iPhone 16 Pro ตามวงรอบผลิตภัณฑ์ที่มักเปิดตัวในเดือนกันยายน โดยงานจะจัดที่สำนักงานใหญ่ Apple Park ในวันที่ 10 กันยายน 2024 เวลาเที่ยงคืนตามเวลาในไทย 
Category: ธุรกิจ-เศรษฐกิจ, business, ไอที-เทคโนโลยี, it-tech
Tags: 

Highlights:
- สาวก iPhone เตรียมเงินให้พร้อม


- Apple เปิดตัว iPhone16 พร้อมสินค้าตัวอื่น

- พบกับ 10 กันยายน พร้อมเปิดราคา

Content:

มีการคาดการณ์ว่าผลิตภัณฑ์ที่จะเปิดตัวรอบนี้อาจจะมีมากกว่า iPhone โดยผลิตภัณฑ์จะเน้นไปที่ผลิตภัณฑ์ในตลาดคนเจนใหม่ ที่ต้องการเพิ่มสีสันให้ชีวิต 

สำหรับ iPhone คาดว่าจะมีปุ่มใหม่เพิ่มมาที่มุมล่างขวา สำหรับใช้ควบคุมกล้องโดยเฉพาะ โดยการงานจะกดครึ่งหนึ่งเพื่อเรียกโฟกัสแบบกล้องดิจิทัล, กดค้างเพื่อถ่ายรูป นอกจากนี้ยังปัดที่ปุ่มเพื่อซูมเข้า-ออก ได้ด้วย

**คาดว่า รุ่น Pro จอใหญ่ขึ้น โดย Pro เพิ่มจาก 6.1 นิ้ว เป็น 6.3 นิ้ว และ Pro Max เพิ่มจาก 6.7 นิ้ว เป็น 6.9 นิ้ว และที่แน่นอนคือ ปรากฏการณ์เรืองแสงน่าจะได้เห็นเครื่องที่มีสีใหม่มาแทนสีน้ำเงินในรุ่น Pro คาดว่าเป็นโรสโกลด์** 

นอกจากนี้ มีความเป็นไปได้ว่านอกจาก iPhone 16 อาจมีการเปิดตัว Apple watch 4 และ iPod pro ตัวใหม่ด้วย

Credit:
- กองบรรณาธิการ SPACEBAR


========================================

ID: 19111
Title: ครม.‘อิ๊งค์ 1’ ติดหล่มจริยธรรม
Slug: politics-coalition-government-ethics
Published At: 2024-08-27 14:15:53
Locale: th
Excerpt: Deep SPACE -- กลายเป็นมาตรฐานใหม่ของการจัดตั้งรัฐบาล เมื่อมีเรื่องสำนึกวิญญูชน และจริยธรรมเข้ามาเกี่ยวข้อง เป็นงานยากของพรรคการเมืองที่ต้องกรองแล้ว กรองอีก กับผลงานในอดีตของรัฐมนตรีที่จะแต่งตั้ง เพราะหากพลาดไปรัฐบาลใหม่ ก็อาจจะล่มปากอ่าวได้ง่าย ๆ ติดตาม Deep SPACE..ลึกกว่าที่รู้
Category: Deep SPACE, deep-space
Tags: 

Highlights:
- การจัดรัฐบาล อิ๊งค์ 1 มีเค้าลางที่ชัดเจนขึ้น

- มาตรฐานวิญญูชน และจริยธรรมถูกนำมาร่วมพิจารณา


- จับตาดูว่าจะเหลือรัฐมนตรีกี่คน ที่ผ่านเกณฑ์ 

Content:

**แม้บนหน้าสื่อรายชื่อ ครม.ชุดใหม่ ‘อิ๊งค์ 1’ จะยังไม่นิ่ง ทั้งรายชื่อเกิน รายชื่อเฉดเทา ๆ บางรายในสายตาสาธารณชน ปุถุชน วิญญูชน ยิ่งในหมู่ทุรชนด้วยแล้ว ต่างรู้กันโดยทั่วไปว่า บางคนอยู่ในกลุ่มที่เรียกว่าดำสนิทด้วยซ้ำ**

แถมบางพรรคยังมีปัญหาวิ่งราวเก้าอี้รัฐมนตรีกันภายในไม่จบ ต้องตามทวงสัญญากันให้วุ่น

แต่ตามข่าวยืนยันว่า กระบวนการจัดตั้งครม.ใหม่ ได้เดินหน้าไปตามปฏิทินที่กำหนดไว้ เตรียมนำรายชื่อที่ผ่านการตรวจสอบขึ้นทูลเกล้าฯ เพื่อแถลงนโยบายต่อรัฐสภาในช่วงกลางเดือนกันยายน จะได้ทันใช้งบประมาณปี67 ก่อนสิ้นสุดปีปฏิทินในวันที่ 30 กันยายนนี้

ส่วนใครจะมีปัญหา ไม่มีปัญหาอย่างไร จะดิ้นรนขอเข้าร่วมรัฐบาล เพื่อต้องการเข้ามาทำงานให้บ้านเมือง หรือจำใจเข้าร่วมรัฐบาล เพราะไม่อยากอยู่กับฝ่ายค้าน ที่มีแนวความคิดคนละทางกับพรรคตัวเองก็ตาม

**ตรรกะที่นำมาอวดอ้างเหล่านี้ ‘วิญญูชน’ ย่อมรู้ว่าข้อเท็จจริงเป็นอย่างไร**

แต่สำหรับคนที่จะได้รับการเสนอชื่อเป็นรัฐมนตรี ต้องเป็นผู้ไม่มีปัญหา **‘ด่างพร้อยเรื่องจริยธรรม’** คุณธรรมและศีลธรรมอันดีงาม ซึ่งศาลรัฐธรรมนูญกำหนดแนวทางไว้ในคำวินิจฉัยที่ 17/2567 กรณีให้ความเป็นรัฐมนตรีของ เศรษฐา ทวีสิน สิ้นสุดลงเป็นการเฉพาะตัว เมื่อวันที่ 14 สิงหาคม 2567 

ผู้จะมาดำรงตำแหน่งทางการเมือง มาตรวัดจึงไม่ได้มีแค่คุณสมบัติและลักษณะต้องห้ามที่มีอยู่ในรัฐธรรมนูญเท่านั้น

โดยเฉพาะตำแหน่งรัฐมนตรี ที่จะเข้ามาใช้อำนาจบริหารประเทศ รัฐธรรมนูญกำหนดคุณสมบัติไว้สูงกว่าผู้เป็นสมาชิกสภาผู้แทนราษฎร (สส.) กล่าวคือ สำหรับผู้เป็น สส.แม้อยู่ในระหว่างถูกดำเนินคดีและศาลตัดสินลงโทษไปแล้ว แต่คดียังไม่ถึงที่สุดและได้รับการปล่อยตัวในระหว่างอุทธรณ์คดี ก็ไม่มีปัญหาเรื่องคุณสมบัติ

**ในทางกลับกัน ผู้ดำรงตำแหน่งรัฐมนตรี รัฐธรรมนูญ มาตรา 160 กำหนดคุณสมบัติและลักษณะต้องห้ามไว้ใน (7) ไม่เป็นผู้ต้องคำพิพากษาให้จำคุก แม้คดีนั้นจะยังไม่ถึงที่สุด หรือรอการลงโทษ เว้นแต่ในความผิดอันได้กระทำโดยประมาท ความผิดลหุโทษ หรือความผิดฐานหมิ่นประมาท** 

เพราะฉะนั้น กรณีที่เป็นข่าวครึกโครมของ **‘เอกนัฏ พร้อมพันธุ์’** อดีตแกนนำ กปปส.ซึ่งมีทั้งเรื่องถูกศาลตัดสินจำคุก 1 ปี โดยรอลงอาญา แต่ต่อมาศาลอุทธรณ์พิพากษากลับยกฟ้อง ซึ่งตามระเบียบการดำเนินคดีอาญาของสำนักงานอัยการสูงสุด กำหนดไว้ว่าถ้าศาลชั้นต้นและศาลอุทธรณ์พิพากษาแตกต่างกัน อัยการต้องมีคำสั่งฎีกา เพื่อให้ศาลฎีกาตัดสินชี้ขาด

**ดังนั้น หากยึดตามระเบียบนี้ คดีของเอกนัฏ ยังไม่ถึงที่สุดและน่าจะเข้าข่ายขาดคุณสมบัติการเป็นรัฐมนตรี ตามรัฐธรรมนูญ มาตรา 160 (7)**

ไม่นับประเด็นการไปเป็นพยานคดีความผิดมาตรา 112 ให้กับ ทักษิณ ชินวัตร ในชั้นอัยการก่อนจะมีคำสั่งฟ้องว่า การกระทำของทักษิณไม่เข้าข่ายความผิดมาตรา 112 ทั้ง ๆ ที่เอกนัฏเคยเป็นแกนนำ กปปส.ที่ชุมนุม **‘ขับไล่’**รัฐบาลในระบอบทักษิณมาก่อน

ล่าสุดเอกนัฏ ยืนยันไม่ได้ให้การอย่างที่เป็นข่าว แต่ผู้ที่ออกมาเปิดเผยเรื่องนี้ ก็ยืนยันเช่นกันว่ารายละเอียดทั้งหมดมีอยู่ในสำนวนอัยการ หากมีการฟ้องร้องจะได้ขอศาลเรียกข้อมูลในส่วนนี้มาเปิดเผย

เอาเป็นว่า การไปเป็นพยานให้ใครแม้จะเป็นสิทธิส่วนตัว แต่การไปเป็นพยานช่วยเหลือทักษิณในคดีนี้มาตรา 112 ของเอกนัฏ ถูกมองว่า **‘หมิ่นเหม่’**ต่อความซื่อสัตย์สุจริตเป็นที่ประจักษ์และฝ่าฝืนจริยธรรมร้ายแรงอันเป็นคุณสมบัติของรัฐมนตรีหรือไม่?

เพราะการต่อสู้กับระบอบทักษิณในนามกลุ่ม กปปส.ที่ผ่านมา ซึ่งมีคนเจ็บ คนตาย เป็นการแสดงจุดยืนทางการเมืองที่ชัดเจน แต่วันนี้กลับมาเป็น **‘ส่วนหนึ่ง’**ของรัฐบาลที่ตัวเองต่อสู้มาเกือบตลอดชีวิตทางการเมืองเสียเอง  

**ที่แม้แต่นักวิชาการที่เคยขึ้นเวที กปปส.ยังออกมาฟาดแรง ๆ ว่า ‘เขียนด้วยมือ ลบด้วยเท้า’**

ส่วนคนอื่น ๆ อีกหลายคนที่ได้รับการเสนอชื่อเป็นรัฐมนตรี ก็ได้รับการตรวจสอบปูมหลังในลักษณะเดียวกัน คือ ไม่เฉพาะเรื่องคดีความ แต่ยังรวมไปถึงเรื่องร้องเรียนต่าง ๆ ที่อยู่ใน ป.ป.ช.ด้วย เพื่อดูถึงพฤติกรรมในอดีต ว่าบุคคลดังกล่าวมีความเหมาะสมจะเข้ามาดำรงตำแหน่งรัฐมนตรีหรือไม่

เอาเป็นว่า การเป็นรัฐมนตรี พ.ศ.นี้ มีขอบเขตขัณฑสีมาของคุณสมบัติที่มากกว่ากำหนดไว้ในรัฐธรรมนูญ ไม่ได้วัดกันแค่เรื่องการสิ้นสุดของคดีความ หรือคำว่าเคยเข้าคุกมาก่อนหรือเปล่าเท่านั้น แต่ยังมีเครื่องกรองที่ชื่อ **‘จริยธรรม’** เป็นอีกด่านสำคัญด้วย 

**รอดูหลังครม.อิ๊งค์ 1 คลอดออกมาแล้ว จะมีใครเจอแจ็คพอตถูกร้องมีปัญหาจริยธรรมบกพร่องอีกหรือไม่?!**

Credit:
- Deadwood


========================================

ID: 19110
Title: ให้ประชาชนตัดสินผ่านคูหา! ‘พรรคประชาชน’ ไม่เห็นด้วยยื่นยุบ ‘เพื่อไทย’ 
Slug: peoples-party-not-agree-with-case-submit-to-dissolve-pheu-thai-party
Published At: 2024-08-27 13:32:39
Locale: th
Excerpt: ‘พรรคประชาชน’ ไม่เห็นด้วยยื่นยุบ ‘เพื่อไทย’ ควรให้ประชาชนตัดสินผ่านคูหา โยนเป็นสิทธิ์คนวิจารณ์ปม ‘ครอบงำ’ หรือไม่ พร้อมมอง ‘บุคคลภายนอก’ ไม่ใช่ปัจจัยสำคัญ เชื่อ ‘สว.ชุดใหม่’ ทำงานง่าย หวังร่วมแก้รัฐธรมนูญด้วยกัน
Category: การเมือง, politics
Tags: 

Highlights:
- ‘พรรคประชาชน’ ไม่เห็นด้วยยื่นยุบ ‘เพื่อไทย’ ควรให้ประชาชนตัดสินผ่านคูหา 
- โยนเป็นสิทธิ์คนวิจารณ์ปม ‘ครอบงำ’ หรือไม่ พร้อมมอง ‘บุคคลภายนอก’ ไม่ใช่ปัจจัยสำคัญ
- เชื่อ ‘สว.ชุดใหม่’ ทำงานง่าย หวังร่วมแก้รัฐธรมนูญด้วยกัน

Content:

**ปกรณ์วุฒิ อุดมพิพัฒน์สกุล** สส.บัญชีรายชื่อ พรรคประชาชน ให้สัมภาษณ์ถึงการแก้รัฐธรรมนูญ ซึ่งจะเข้าสู่การพิจารณาร่วมของรัฐสภา ในปลายเดือนนี้ ที่รัฐบาลส่งสัญญาณพิจารณาเกี่ยวกับกระบวนการยุบพรรคและจริยธรรมของนักการเมือง ว่า มีการพูดคุยอย่างไม่เป็นทางการมาบ้าง ทั้งการยุบพรรคและการตรวจสอบจริยธรรม เศรษฐา ทวีสิน อดีตนายกรัฐมนตรี ซึ่งจากการพูดคุยกันก็รู้ว่าผิดหลักประชาธิปไตย 

แต่เข้าใจในแต่ละพรรค ที่จะมีจุดยืนใด ๆ ในนามพรรค ก็คงต้องมีการพูดคุยกันอย่างละเอียดภายในพรรคก่อน

แต่ในเบื้องต้น สส. เกือบทั้งสภาฯ เห็นร่วมกันหมดแล้วว่า หลักการประชาธิปไตยที่ควรจะเป็น ควรเป็นอย่างไร เกี่ยวกับเรื่องอำนาจของศาลรัฐธรรมนูญ รวมทั้งการตั้งพรรคและการยุบพรรค กระบวนการควรจะเป็นแบบไหน พรรคการเมืองควรตั้งง่ายและยุบยาก 

อย่างไรก็ตาม คงมีการพูดคุยกันในแต่ละพรรคการเมืองอีกครั้ง และร่างรัฐธรรมนูญที่จะมีการแก้ไขก็ถูกบรรจุไปหลายร่างแล้ว ที่เสนอโดยพรรคประชาชน แต่อาจจะมีเพิ่มเติมอีก ซึ่งอาจจะต้องแยกกันระหว่างการแก้ไขรัฐธรรมนูญกับการแก้ไขพระราชบัญญัติ (พ.ร.บ.) ประกอบรัฐธรรมนูญ เพราะการยุบพรรคจะอยู่ใน พ.ร.บ.ประกอบรัฐธรรมนูญ ซึ่งต้องใช้เวลาสักระยะ

เมื่อถามถึงการประเมิน สว.ชุดใหม่ ที่จะร่วมแก้ไขรัฐธรรมนูญง่ายขึ้นหรือไม่ ปกรณ์วุฒิ กล่าวว่า ถ้าเทียบกับชุดที่แล้ว คิดว่าอย่างไรก็ง่ายขึ้น

แต่จะง่ายแค่ไหน ก็ต้องบอกตามตรงว่า ยังไม่เคยร่วมประชุมกับ สว.ชุดใหม่เลย ก็อาจจะประเมินยาก แต่หากประเมินโดยทั่วไปแล้ว สว.ชุดใหม่ ง่ายกว่าชุดที่แล้วแน่นอน 100% แต่คงต้องพูดคุยกับ สว.ในระดับวิปก่อน

ส่วนกรณีที่บุคคลนิรนาม ยื่นคณะกรรมการการเลือกตั้ง (กกต.) ยุบพรรคเพื่อไทย เนื่องจาก **ทักษิณ ชินวัตร** อดีตนายกรัฐมนตรี **‘ครอบงำ’** นั้น ปกรณ์วุฒิ ก็ยืนยัน **ไม่เห็นด้วยกับการที่ใครก็ตาม ยื่นยุบพรรคการเมืองด้วยข้อหาแบบนี้**

โดยหลักแล้ว ด้วยข้อหาใด ๆ ก็ตาม การยุบพรรคควรเกิดจากประชาชนไม่เลือกพรรคนั้น ผมคิดว่าการที่บุคคลภายนอกมีอิทธิพลกับพรรคใด ๆ ก็ตาม เป็นเรื่องที่ประชาชนสามารถวิพากษ์วิจารณ์ได้ และสามารถตัดสินได้ผ่านคูหาเลือกตั้ง ไม่ว่านายกรัฐมนตรีหรือผู้นำพรรคนั้นจะบริหารประเทศด้วยตัวเองหรือถูกชักจูงจากคนอื่น ก็เป็นสิทธิ์ในการวิพากษ์วิจารณ์ และเป็นสิทธิ์ที่ประชาชนจะตัดสินว่าถูกต้องหรือไม่ ชอบหรือไม่ แต่ต้องไม่ใช่การให้คนไม่กี่คนมาตัดสินว่าผิดกฎหมาย แล้วให้คนไม่กี่คนไปยื่นยุบพรรค

ขณะที่การตรวจสอบการทำงานของรัฐบาล แพทองธาร ชินวัตร นั้นฝ่ายค้านก็ทำไปตามกระบวนการปกติที่เคยทำ

ไม่ว่าจะตรวจสอบรัฐบาล พล.อ.ประยุทธ์ จันทร์โอชา และรัฐบาล เศรษฐา ทวีสิน อย่างไร เราก็ทำไปตามนั้น และดูว่าผลงานที่ออกมากับสิ่งที่สัญญากับประชาชนตรงกันหรือไม่ และนำพาประเทศไปสู่ทางไหน เรื่องบุคคลภายนอก ผมคิดว่าไม่ได้เป็นปัจจัยสำคัญ

### **กกต.รับรอง ‘พรรคประชาชน’ แล้ว**

ปกรณ์วุฒิ ในฐานะรักษาการประธานคณะกรรมการประสานงานพรรคร่วมฝ่ายค้าน (วิปฝ่ายค้าน) เปิดเผยด้วยว่า **คณะกรรมการการเลือกตั้ง (กกต.) ได้รับรองพรรคประชาชน เป็นพรรคการเมืองโดยสมบูรณ์แล้ว** หลังรอมานานกว่าเดือนครึ่ง

เบื้องต้น กกต.ได้ส่งหนังสือแจ้ง สำนักงานเลขาธิการสภาผู้แทนราษฎร เพื่อเตรียมข้อมูลด้านเอกสาร ป้ายชื่อ สถานะของ สส. และจากการตรวจสอบฐานข้อมูลของ สำนักงานเลขาธิการสภาผู้แทนราษฎร พบว่าได้มีการเปลี่ยน สถานะของ สส.พรรคก้าวไกล เป็นพรรคประชาชนแล้ว 

### **คอนเฟิร์มเก้าอี้ ‘ผู้นำฝ่ายค้าน’ ต้องเป็น ‘หัวหน้าเท้ง’ รอแต่งตั้งหลัง ‘รัฐบาล’ แถลงนโยบาย**  
    
 

เมื่อถามถึงตำแหน่ง ‘ผู้นำฝ่ายค้าน’ ในสภาผู้แทนราษฎร ปกรณ์วุฒิ กล่าวว่า ต้องเป็นชื่อของ **ณัฐพงษ์ เรืองปัญญาวุฒิ** สส.บัญชีรายชื่อ และหัวหน้าพรรคประชาชน อย่างแน่นอน 

ส่วนขั้นตอนการนำรายชื่อเสนอเพื่อแต่งตั้งเป็นผู้นำฝ่ายค้านในสภาผู้แทนราษฎรนั้น ได้รับประสานงานจากสำนักงานเลขาธิการสภาผู้แทนราษฎร ว่า เป็นช่วงหลังจากที่รัฐบาลได้แถลงนโยบายต่อรัฐสภาไปแล้ว ซึ่งคาดว่าจะมีขึ้นในเร็ว ๆ นี้

### **‘ประชาธิปัตย์’ แจ้งยังไม่เข้าร่วมรัฐบาล ยัน ‘ฝ่ายค้าน’ เดินหน้าต่อ** 

ส่วนกระแสข่าวพรรคประชาธิปัตย์จะเข้าร่วมรัฐบาล จะทำให้กระทบกับการทำงานของฝ่ายค้านหรือไม่นั้น ปกรณ์วุฒิ เผยว่า จากการพูดคุยกับตัวแทนพรรคประชาธิปัตย์ที่เข้าร่วมประชุมฝ่ายค้าน ก็ทราบข้อมูลว่า **เฉลิมชัย ศรีอ่อน หัวหน้าพรรคประชาธิปัตย์ ได้แจ้งแล้วว่ายังไม่มีการเทียบเชิญใด ๆให้เข้าร่วมรัฐบาล** ดังนั้น จึงยังไม่มีกระบวนการใด ๆ อย่างเป็นทางการ และพรรคประชาธิปัตย์ก็ยังไม่มีการนัดประชุมเพื่อพูดคุยกันในเรื่องนี้

คิดว่าควรจะต้องรอข้อเท็จจริงถึงจะตัดสินได้ แต่หากในอนาคตพรรคประชาธิปัตย์ไปร่วมรัฐบาลจริง ๆ ก็ไม่มีปัญหาในการทำงานของพรรคฝ่ายค้าน เพราะเราก็ต้องเดินหน้าต่อ ไม่มีปัญหา

ส่วนหากพรรคพลังประชารัฐ ต้องแบ่งออกเป็น 2 ส่วน โดยในส่วนของ พล.อ.ประวิตร วงษ์สุวรรณ หัวหน้าพรรคพลังประชารัฐ ต้องกลายมาเป็นฝ่ายค้าน พรรคประชาชนจะต้องเตรียมตัวอย่างไร ปกรณ์วุฒิ กล่าวว่า หากเกิดเหตุการณ์ 1 พรรค 2 ระบบ ไม่แน่ใจในกระบวนการว่า สามารถนับเป็นพรรคร่วมฝ่ายค้านได้หรือไม่ เพราะไม่ว่าจะกลุ่มใด พรรคใดก็ตาม มีความประสงค์แล้วแจ้งมาว่าจะทำงานเป็นพรรคร่วมฝ่ายค้าน เราก็เปิดรับทุกพรรค

โดยอาจจะต้องมีการพูดคุยการทำงานว่า เรื่องไหนไปด้วยกันได้ จะเอาอย่างไร เพราะยืนยันมาตลอดว่า โดยสภาพของพรรคร่วมฝ่ายค้าน คือ พรรคที่ไม่ถูกเชิญไปร่วมรัฐบาล ดังนั้น **ทุกเรื่องไม่จำเป็นต้องเห็นตรงกัน**

ที่ผ่านมา ผมก็ทำเช่นนั้นอยู่แล้ว เรื่องไหนที่ผมเห็นว่า บางพรรคอาจมีความเห็นแตกต่างกัน ผมก็จะไม่ขอมติจากพรรคร่วมฝ่ายค้านอย่างเป็นทางการ จะเป็นการพูดคุยกันของแต่ละพรรค ยกเว้นวาระที่สำคัญ เช่น การอภิปรายไม่ไว้วางใจ ที่จำเป็นต้องใช้มติของพรรคร่วมฝ่ายค้านเป็นหลัก

### **เมินถูกโดดเดี่ยวในสภาฯ เหตุยังมี ‘ไทยก้าวหน้า-เป็นธรรม’ ร่วมอุดมการณ์**

เมื่อถามถึงกระบวนการจัดตั้งรัฐบาลครั้งนี้ ดูเหมือนจะเป็นการลอยแพพรรคประชาชน ให้เป็นฝ่ายค้านพรรคเดียว ปกรณ์วุฒิ ก็บอกว่า _“ไม่หรอกครับ”_ เพราะในอดีตที่ผ่านมา ก็เคยเห็นมาแล้ว อาจจะมีสภาวะที่เป็นฝ่ายค้านแทบจะพรรคเดียว อย่างไรก็ตาม ขณะนี้ยังมีพรรคเป็นธรรม และพรรคไทยก้าวหน้า ที่เป็นฝ่ายค้านอยู่

ส่วนพรรคไทยสร้างไทย เขาก็ยังยืนยันว่า ในอนาคตยังอยากที่จะทำงานร่วมกับฝ่ายค้านอยู่ และไม่ได้มีความคิดจะไปร่วมรัฐบาล ส่วนในอนาคตก็ต้องดูกันต่อไป

Credit:
- กองบรรณาธิการ SPACEBAR


========================================

ID: 19106
Title: หลายปัจจัยรุมเร้า ทำสินเชื่อเช่าซื้อรถ ซึมหนัก!!
Slug: economic-business-automotive-leasing
Published At: 2024-08-27 13:31:25
Locale: th
Excerpt: ศูนย์วิจัยกสิกรไทย คาดว่า สินเชื่อเช่าซื้อฯ ในปี 2567 จะหดตัวลง 5.5% ต่ำกว่าประมาณการเดิมที่คาดว่าจะขยายตัว 1.0-2.0%
Category: ธุรกิจ-เศรษฐกิจ, business, ยานยนต์, auto-and-vehicle
Tags: 

Highlights:
- หลายปัจจัยที่กดดันกำลังซื้อและความสามารถในการชำระหนี้ของผู้กู้


- ปัญหารายได้ ภาระหนี้ครัวเรือน

- มาตรการดูแลการปล่อยสินเชื่อ

Content:

**ครึ่งแรกของปี 2567 สินเชื่อเช่าซื้อยานยนต์หดตัว 6.2% YoY**

จากข้อมูลธนาคารพาณิชย์ที่จดทะเบียนในไทย ตามฐานข้อมูลของธนาคารแห่งประเทศไทย (ธปท.) ซึ่งครองส่วนแบ่งตลาดเช่าซื้อฯ ในภาพรวมประมาณ 65%หรือประมาณ 2 ใน 3 ของระบบนั้น พบว่า **สินเชื่อเช่าซื้อฯ ณ สิ้นไตรมาสที่ 2/2567 หดตัว 6.2% จากระยะเดียวกันของปีก่อน (YoY)** ซึ่งหดตัวลึกลงจากไตรมาสแรกที่หดตัว 3.0% YoY ขณะที่ ในช่วง 6 เดือนแรกของปีนี้ ยอดคงค้างสินเชื่อเช่าซื้อฯ ลดลงจาก ณ สิ้นปี 2566 ประมาณ 5.77 หมื่นล้านบาท 

สาเหตุหลักมาจากการชำระคืนหนี้ตามงวดผ่อนชำระของยอดสินเชื่อเดิมในอัตราที่เร็วกว่ายอดจัดสินเชื่อใหม่ที่คาดว่าจะลดลงตามยอดขายรถใหม่ที่หดตัว 24.2% YoY ในครึ่งปีแรก ประกอบกับน่าจะมี**แรงกดดันเพิ่มเติมจากปัญหาด้านรายได้และกำลังซื้อ** **รวมถึงนโยบายเครดิตที่ระมัดระวังของผู้ให้บริการสินเชื่อในภาพรวม**ท่ามกลางสภาวะที่ปัญหาคุณภาพหนี้สะท้อนจากสินเชื่อ Stage 2 ของสินเชื่อเช่าซื้อรถฯ ที่เพิ่มขึ้นเป็นตัวเลขสองหลัก และสูงกว่าสินเชื่อรายย่อยประเภทอื่น ๆ เช่น สินเชื่อบ้าน บัตรเครดิต หรือสินเชื่อส่วนบุคคล

**แนวโน้มสินเชื่อเช่าซื้อฯ ในระยะที่เหลือของปี 2567 คาดว่า จะยังคงภาพการหดตัวต่อเนื่อง**

**ศูนย์วิจัยกสิกรไทยคาดว่า สินเชื่อเช่าซื้อฯ จะหดตัว 5.5% ณ สิ้นปี 2567 ซึ่งเป็นการหดตัวต่อเนื่องเป็นปีที่สอง จากที่หดตัว 0.4% ในปี 2566** และต่ำกว่าประมาณการเดิมที่คาดไว้ที่ขยายตัว 1.0-2.0% ค่อนข้างมาก สอดคล้องกับยอดขายรถยนต์ใหม่ในปีนี้ที่คาดว่าจะลดลงจากสมมติฐานเดิม มาอยู่ที่ประมาณไม่เกิน 600,000 คัน 

**3 ประเด็นกดดันสินเชื่อเช่าซื้อฯ ที่น่าจะยังไม่คลี่คลายโดยเร็ว**

**ผลบวกจากยอดขายรถ BEV ต่อสินเชื่อเช่าซื้อฯ ปีนี้มีจำกัด** โดยแม้ในปี 2567 ยอดขายรถ BEV จะเป็นตัวแปรสำคัญในการช่วยดันยอดขายรถในภาพรวมด้วยส่วนแบ่งต่อยอดขายรวมที่คาดว่าจะเพิ่มขึ้นแตะ 11.7% เทียบกับ 9.5% ในปี 2566 อย่างไรก็ตาม การตีตลาดของรถ BEV จากค่ายรถต่างประเทศที่ราคาต่ำลง ทำให้ผู้ซื้อบางส่วนเลื่อนการตัดสินใจซื้อรถใหม่ออกไป ทำให้สินเชื่อเช่าซื้อฯ ไม่ได้อานิสงส์จากยอดขายรถ BEV มากดังที่ควรจะเป็น  

**ปัญหาหนี้ครัวเรือนสูงและปัญหาคุณภาพหนี้** เป็นเงื่อนไขหลักที่ทำให้เกิดการชะลอตัวทั้งฝั่งความต้องการซื้อรถและความต้องการปล่อยสินเชื่อจากผู้ให้บริการสินเชื่อ ทั้งนี้ ณ สิ้นไตรมาสที่ 2/2567 สัดส่วนสินเชื่อ Stage 2 และ NPL ต่อสินเชื่อเช่าซื้อรวม ปรับตัวเพิ่มขึ้นมาอยู่ที่ 17.35% โดยเป็นการเร่งตัวขึ้นทั้งในส่วนของสัดส่วนสินเชื่อ Stage 2 มาที่ 15.09% และสัดส่วน NPL มาที่ 2.26% จากสัดส่วนสินเชื่อ Stage 2 ที่ 14.49% และสัดส่วน NPL ที่ 2.14% ในไตรมาสแรกตามลำดับ   

**ทั้งนี้ ศูนย์วิจัยกสิกรไทยประเมินว่า สัดส่วนสินเชื่อ Stage 2 และ NPL ต่อสินเชื่อเช่าซื้อรวม มีโอกาสขยับเข้าหาระดับ 18% ในช่วงสิ้นปี 2567** เทียบกับ 17.35% ณ สิ้นไตรมาส 2/2567 (รูปที่ 2) เนื่องจากสถานการณ์รายได้ในภาพรวมของกลุ่มลูกหนี้รายย่อย ยังน่าจะไม่ดีขึ้น สวนทางกับภาระค่าใช้จ่าย หรือภาระการชำระหนี้ที่ยังอยู่ในระดับสูง

**ข้อสังเกตเพิ่มเติม คือ การก่อหนี้รถไม่ใช่หนี้ประเภทเดียวที่ผู้กู้มีในปัจจุบัน ผู้กู้จึงอ่อนไหวต่อเหตุการณ์ไม่คาดคิดมากขึ้น ซึ่งอาจกระทบต่อความสามารถในการชำระหนี้** และอาจทำให้สถานการณ์ยึดรถยังน่าจะอยู่ในระดับสูงต่อเนื่อง ทั้งนี้ จากแบบสอบถามของศูนย์วิจัยกสิกรไทยในช่วงระหว่างเดือนมิถุนายน-กรกฎาคม 2567 พบว่า ผู้ตอบแบบสอบถามส่วนใหญ่ที่มีสินเชื่อเช่าซื้อฯ มักมีหนี้มากกว่า 1 ประเภท โดยเฉลี่ยแล้วมีหนี้อยู่ประมาณ 2.66 ผลิตภัณฑ์ และประมาณ 19.0% ของผู้ตอบแบบสอบถามที่มีสินเชื่อเช่าซื้อฯ เป็นผู้ที่น่าจะเคยมีปัญหาการชำระหนี้ เพราะเคยผ่านการปรับโครงสร้างหนี้มาแล้ว 

**มาตรการดูแลการปล่อยสินเชื่อ** อาทิ มาตรการการให้สินเชื่ออย่างรับผิดชอบและเป็นธรรม (Responsible Lending) ซึ่งในกรณีของสินเชื่อใหม่ ผู้ให้บริการโดยเฉพาะสถาบันการเงินที่อยู่ภายใต้การกำกับของ ธปท. จะต้องคำนึงถึงรายได้คงเหลือจากการชำระหนี้ในแต่ละเดือน ให้มีเพียงพอต่อการดำรงชีพ ขณะที่ในกรณีของลูกหนี้ที่มีสัญญาณว่าจะมีปัญหาและไม่เคยปรับโครงสร้างหนี้มาก่อน ผู้ให้บริการจะต้องเสนอแผนปรับโครงสร้างหนี้ 2 ครั้งตามแนวทางที่กำหนด ซึ่งแม้จะดีกับลูกหนี้ แต่ก็เพิ่มกระบวนการให้กับผู้ให้บริการ นอกจากนี้สินเชื่อเช่าซื้อที่ผ่านกระบวนการปรับโครงสร้างหนี้ที่ทยอยเพิ่มสูงขึ้น ก็เป็นสัญญาณเตือนให้สถาบันการเงินต้องเพิ่มความระมัดระวังต่อความเสี่ยงที่อาจเกิดขึ้นกับปัญหาคุณภาพหนี้ในระยะข้างหน้า

**ภาพตลาดสินเชื่อเช่าซื้อฯ หลังจากนี้ จะเป็นไปในทิศทางใด?**

**ตลาดลูกค้าศักยภาพ จำกัดอยู่ที่ฐานรายได้ระดับกลางและบน** ซึ่งมีภาระหนี้ต่อรายได้ในระดับต่ำ และมีขีดความสามารถในการก่อหนี้ที่เป็นรถใหม่เพิ่มเติม ทั้งนี้ ผู้ให้บริการมีแนวโน้มให้น้ำหนักกับลูกค้าที่มีรายได้ตั้งแต่ 30,000 บาท หรือ 50,000 บาทขึ้นไปมากขึ้น เนื่องจากเป็นกลุ่มที่มีสัดส่วนเงินออมเฉลี่ยต่อรายได้ ในระดับที่ใกล้เคียงหรือสูงกว่าสัดส่วนภาระหนี้เฉลี่ยต่อรายได้ โดยที่อาจต้องเลือกผ่อนระยะที่ยาวขึ้นเพื่อให้สามารถดูแลยอดผ่อนต่อเดือนได้อย่างมีประสิทธิภาพตลอดอายุสัญญา นอกจากนี้ ลูกค้ารถ BEV ก็ยังเป็นกลุ่มเป้าหมายที่น่าสนใจเนื่องจากลูกค้ามักอยู่ในเขตเมือง และมักซื้อรถ BEV เป็นรถคันที่ 2-3 เพื่อตอบโจทย์การเดินทางด้วยพลังงานทางเลือกที่ประหยัดขึ้นด้วย 

**ตลาดรถมือสองยังมีความเสี่ยงสูง ทำให้ผู้ให้บริการสินเชื่อคงเน้นไปที่ตลาดจำนำทะเบียน** โดยแม้ดัชนีราคารถยนต์นั่งมือสองเริ่มปรับตัวดีขึ้นจากจุดต่ำสุดในช่วงปลายปี 2566 แต่ภาพรวมตลาดก็ยังอยู่ในภาวะซบเซา เพราะความเสี่ยงของลูกค้ารถมือสองอยู่ในระดับสูงกว่ารถมือหนึ่ง ผู้ให้บริการสินเชื่อเช่าซื้อฯ จึงยังให้ความระมัดระวังในการเล่นตลาดดังกล่าว โดยเฉพาะผู้เล่นกลุ่มธนาคารพาณิชย์ ทำให้ตลาดมือสองต้องอาศัยผู้เล่นที่เป็นบริษัทเช่าซื้อและบริษัทลีสซิ่งนอนแบงก์มากขึ้นในช่วงที่ผ่านมา

นอกจากนี้ ด้วยความเสี่ยงของลูกค้าที่ยังสูง จึงทำให้จะยังคงเห็นภาพการจัดไฟแนนซ์ด้วยวงเงิน (LTV) ที่ลดลง เพิ่มเงินดาวน์ หรือภาพที่เต็นท์รถเน้นให้ลูกค้าซื้อรถด้วยเงินสดมากขึ้น _ดังนั้น ผู้ให้บริการสินเชื่อจึงอาจเลือกเพิ่มผลตอบแทนของพอร์ตในภาพรวม ด้วยการที่ยังคงให้น้ำหนักกับตลาดจำนำทะเบียน_ _โดยเฉพาะแบบโอนความเป็นผู้ถือกรรมสิทธิ์ในรถ (โอนเล่ม)_ ที่มีความเสี่ยงต่ำกว่า ส่วนแบบไม่โอนเล่มแต่ใช้ทะเบียนรถเป็นประกัน (สินเชื่อส่วนบุคคลภายใต้การกำกับประเภทที่มีทะเบียนรถเป็นประกัน) คงต้องจับตาความเสี่ยงคุณภาพหนี้ที่เพิ่มขึ้น หลังจากที่ปัจจัยนี้ส่งผลทำให้ภาพรวมสินเชื่อกลุ่มนี้เติบโตชะลอลง โดย ณ สิ้นไตรมาสที่ 2/2567 สินเชื่อที่มีทะเบียนรถเป็นประกัน (รวมแบงก์และนอนแบงก์) ขยายตัว 25.3% YoY ชะลอลงจาก 36.2% YoY ณ สิ้นปี 2566

Credit:
- กองบรรณาธิการ SPACEBAR


========================================

ID: 19109
Title: การรถไฟฯ เผยตรวจพบสัญญาณชีพคนงาน ที่ติดอยู่ภายในอุโมงค์ทั้ง 3 ราย
Slug: economic-business-srt-hunan-sunshine
Published At: 2024-08-27 13:28:18
Locale: th
Excerpt: การรถไฟฯ เผยข่าวดี ยังตรวจพบสัญญาณชีพทั้ง 3 ราย คาดสามารถช่วยคนงานคนแรกได้ภายในวันนี้ ไม่เกิน 16.00 น. 
Category: ธุรกิจ-เศรษฐกิจ, business, เศรษฐกิจ, economics
Tags: 

Highlights:
- เสริมทีมกู้ภัย Hunan Sunshine จากประเทศจีน

- ยังตรวจพบสัญญาณชีพของคนงานทั้ง 3 ราย


- ภายในวันนี้ ไม่เกิน 16.00 น. คาดว่าจะสามารถช่วยเหลือคนงานคนแรกออกมาได้

Content:

จากกรณีเกิดเหตุดินทรุดตัวภายในอุโมงค์รถไฟคลองไผ่ ช่วงคลองขนานจิตร ต.จันทึก อ.ปากช่อง จ.นครราชสีมา ซึ่งเป็นอุโมงค์ที่อยู่ระหว่างการก่อสร้างในโครงการรถไฟความเร็วสูงไทย-จีน เมื่อกลางดึกของคืนวันที่ 24 สิงหาคม 2567 ที่ผ่านมา จนเป็นเหตุให้มีคนงานที่กำลังปฏิบัติงานขุดเจาะอุโมงค์ ติดอยู่ภายใน 3 ราย นั้น

ล่าสุดเอกรัช ศรีอาระยันพงษ์ หัวหน้าสำนักงานผู้ว่าการ การรถไฟแห่งประเทศไทย เปิดเผยถึงความคืบหน้าในการช่วยเหลือคนงานที่ติดอยู่ภายในอุโมงค์ว่า ล่าสุด ยังตรวจพบสัญญาณชีพของคนงานทั้ง 3 ราย ทั้งนี้ หลังจากที่ทีมกู้ภัยของการรถไฟฯ ได้เร่งดำเนินการให้ความช่วยเหลือคนงานตลอดเวลาที่ผ่านมา ตามนโยบายของนายสุรพงษ์ ปิยะโชติ รัฐมนตรีช่วยว่าการกระทรวงคมนาคม รวมทั้ง ได้เสริมทีมกู้ภัย Hunan Sunshine จากประเทศจีน ซึ่งเป็นทีมกู้ภัยในพื้นที่ภัยพิบัติ จนทำให้ได้รับข่าวดีว่า ภายในวันนี้ ไม่เกิน 16.00 น. คาดว่าจะสามารถช่วยเหลือคนงานคนแรกออกมาได้

Credit:
- กองบรรณาธิการ SPACEBAR


========================================

ID: 19108
Title: ครม.ถกแผนจัดการน้ำท่วม ‘สุโขทัย’ สถานการณ์น่าห่วง ย้ำพร้อมเยียวยาผู้ได้รับผลกระทบ
Slug: cabinet-discusses-management-of-flooding-in-sukhothai-which-is-worrisome
Published At: 2024-08-27 13:19:57
Locale: th
Excerpt: ‘ภูมิธรรม’ พร้อมคุย ครม.กางแผนจัดการน้ำท่วม รับเป็นห่วงสถานการณ์สุโขทัย เหตุรับน้ำจากแพร่-พะเยา ด้าน ‘รมว.พม.’ ลงพื้นที่น้ำท่วม 7 จังหวัด ย้ำหน้าที่หนักคือการเยียวยาหลังน้ำลด พร้อมดึงงบฯ ช่วยผู้ได้รับผลกระทบ โดยเฉพาะกลุ่มเปราะบาง 
Category: การเมือง, politics, การเมืองระดับชาติ, national
Tags: 

Highlights:
- ‘ภูมิธรรม’ พร้อมคุย ครม.กางแผนจัดการน้ำท่วม รับเป็นห่วงสถานการณ์สุโขทัย เหตุรับน้ำจากแพร่-พะเยา
- ด้าน ‘รมว.พม.’ ลงพื้นที่น้ำท่วม 7 จังหวัด ย้ำหน้าที่หนักคือการเยียวยาหลังน้ำลด พร้อมดึงงบฯ ช่วยผู้ได้รับผลกระทบ โดยเฉพาะกลุ่มเปราะบาง

Content:

ทำเนียบรัฐบาล (27 สิงหาคม 2567) **ภูมิธรรม เวชยชัย** รองนายกรัฐมนตรีและรัฐมนตรีว่าการกระทรวงพาณิชย์ (รมว.พาณิชย์) ปฏิบัติหน้าที่นายกรัฐมนตรี ให้สัมภาษณ์กรณีนายอนุทิน ชาญวีรกูล รองนายกรัฐมนตรีและ รมว.มหาดไทยทำหนังสือให้ผู้ว่าราชการจังหวัดเชียงรายมาชี้แจงกรณีไม่อยู่บัญชาการในพื้นที่ ในวันที่นายอนุทินและนายภูมิธรรมลงพื้นที่ เมื่อวันที่ 24 สิงหาคมที่ผ่านมา ว่า เป็นเรื่องของกระทรวงมหาดไทย แต่หลังจากนั้นที่ตนลงพื้นที่ไปเมื่อวันที่ 25 สิงหาคม ท่านผู้ว่าฯ บอกว่าเมื่อวานท่านติดภารกิจไปไม่ทัน ตนก็บอกว่าโอเคแต่ให้ไปคุยกับนายอนุทินในฐานะรัฐมนตรีว่าการกระทรวงมหาดไทย เพื่อชี้แจงด้วยซึ่งในส่วนของตนนั้นไม่มีปัญหาอะไร 

เมื่อถามว่าเหมือนมีกระแสตีกลับว่า ผู้ว่าฯจังหวัดเชียงรายไปลงพื้นที่อีกจุดหนึ่ง **ภูมิธรรม** กล่าวว่า ในวันดังกล่าวผู้ว่าฯจังหวัดเชียงรายติดภารกิจอยู่ที่กรุงเทพฯ แต่วันรุ่งขึ้นเขาก็กลับมาทำหน้าที่ ซึ่งวันที่ตนลงพื้นที่ท่านผู้ว่าฯ ก็ไปกับตนจนถึงค่ำ คงไม่มีอะไรหรอก ให้เป็นเรื่องของกระทรวงมหาดไทย และท่านก็ติดภารกิจ และตนยังได้สอบถามเรื่องที่ท่านป่วยเลยว่าเป็นอย่างไรบ้าง ท่านก็บอกว่าดีขึ้น ยืนยันว่าในส่วนของตนไม่ได้ติดใจอะไร วันรุ่งขึ้นคุยกันท่านก็ทำงาน 

ส่วนสถานการณ์น้ำท่วมที่ขณะนี้มาถึงจังหวัดสุโขทัยแล้วได้มีการจัดการอย่างไรบ้าง **ภูมิธรรม** กล่าวว่า น่าเป็นห่วงเรื่องความเดือดร้อนที่ประชาชนได้รับ อย่างที่ได้เรียนแล้วว่า น้ำก้อนนี้เป็นน้ำที่ลงมาจากจังหวัดแพร่และพะเยาเป็นเรื่องหลัก ซึ่งปัญหาคือแม่น้ำยมไม่มีจุดรองรับน้ำ ทำให้น้ำมาหลากตรงนี้ เพราะจังหวัดสุโขทัยเป็นพื้นที่แบนราบ และวันนี้ (27 ส.ค.) จะเอาเรื่องบริหารจัดการน้ำที่ตนลงพื้นที่ไปดูมาเข้าคุยในที่ประชุม ครม.ว่าจะทำขั้นตอนไหนอย่างไร 

นอกจากนี้ได้ขอความกรุณาไปยังกองทัพที่มีเครื่องไม้เครื่องมือให้ความช่วยเหลืออย่างเต็มที่ และได้มีการส่งเครื่องไม้เครื่องมือมาแล้ว ก็คงต้องช่วยกันหลายๆ ส่วน 

เมื่อถามถึงมาตรการช่วยเหลือผู้ประสบอุทกภัยจะมีมาตรการใดออกมาบ้าง **ภูมิธรรม** กล่าวว่า ตอนนี้เฉพาะหน้าเราทำไปหมดแล้ว ทั้งเรื่องถุงยังชีพ และช่วงที่ลงพื้นที่ตนได้มีการประสานกับผู้ว่าราชการทั้ง 4  จังหวัด คือ แพร่ น่าน เชียงรายและพะเยา ให้เป็นตัวหลักในแต่ละส่วนและได้สั่งการปลัดกระทรวงพาณิชย์ประสานงานกับเอกชน เอาวัสดุในการซ่อมแซมบ้าน ร่วมกับวิทยาลัยเทคนิคต่างๆ เพื่อช่วยเหลือซ่อมแซมบ้านให้ประชาชน

นอกจากนี้เรายังมีงบกลางที่ช่วยเหลือในกรณีฉุกเฉินอยู่ก็พร้อมที่จะจัดการทันที อย่างไรก็ตามในส่วนของจังหวัดสุโขทัยกำลังดูในรายละเอียดก่อน ซึ่งเบื้องต้นให้ ร.อ.ธรรมนัส พรหมเผ่า รมว.เกษตรและสหกรณ์ และนายสมศักดิ์ เทพสุทิน รมว.สาธารณสุข ไปดูในเบื้องต้นเพราะเป็นหัวเรี่ยวหัวแรงหลักในการแก้ไขปัญหาที่สุโขทัย

ด้าน **สมศักดิ์ เทพสุทิน** รมว.สาธารณสุข กล่าวถึงสถานการณ์น้ำท่วมในพื้นที่ จ.สุโขทัย ว่า เป็นพื้นที่รับน้ำจากภาคเหนือ คือ จาก จ.พะเยา และแพร่ พอน้ำของ 2 จังหวัดลดลงก็จะลงมาที่สุโขทัย เพราะเป็นเส้นทางน้ำยมที่ไม่มีเขื่อนกักเก็บ และขณะนี้ปริมาณน้ำกำลังไหลผ่านสูงสุด บางพื้นที่ริมตลิ่งพังทำให้น้ำท่วมไร่นาประชาชน ตั้งแต่ อ.สวรรคโลก ที่อยู่เหนือสนามบิน และจากสนามบินถึง อ.ศรีสำโรง ก็มีตลิ่งทรุด ซึ่งส่วนท้ายของแม่น้ำยมช่วง จ.สุโขทัย ตื้นเขินรับน้ำได้น้อยทำให้มีปัญหา สิ่งที่กำลังแก้ไขขณะนี้คือการระบายออกทางฝั่งซ้าย ฝั่งขวา 

ขณะที่ **วราวุธ ศิลปอาชา** รมว.กระทรวงการพัฒนาสังคมและความมั่นคงของมนุษย์ กล่าวถึงการให้ความช่วยเหลือประชาชนในจังหวัด 7 จังหวัด ในภาคเหนือ 5 จังหวัด และ 2 จังหวัดภาคใต้ เกี่ยวกับปัญหาอุทกภัย ว่า ในช่วงเวลาที่ผ่านมา ประชาชนที่ประสบปัญหาอุทกภัย ในจังหวัดเชียงรายยังโชคดีที่ว่าน้ำสามารถระบายลงน้ำโขงได้ทั้งหมด แต่ในจังหวัดที่เหลือ กว่า 47 อำเภอ 220 ตำบล มีกลุ่มเปราะบาง ทั้งเด็กเล็ก เยาวชน ผู้สูงอายุ และคนพิการ ซึ่งที่ผ่านมากระทรวง พม.ได้ลงพื้นที่ร่วมกับกรมป้องกันและบรรเทาสาธารณภัย (ปภ.) ในการออกพื้นที่ และสำรวจ รวมถึงให้การช่วยเหลือ 

โดยตลอดระยะเวลาช่วงที่น้ำท่วมอยู่นั้น กระทรวง พม.ได้ทำหน้าที่สนับสนุน เรื่องอุปกรณ์ยังชีพ แต่หน้าที่หลักคือการเข้าไปดำเนินการฟื้นฟูและเยียวยาภายหลังจากน้ำลด ทั้งการซ่อมแซมบ้านเรือน การให้เงินชดเชยกับครอบครัวผู้ยากไร้ในกลุ่มเปราะบาง คนสูงอายุที่ยังไม่มีผู้ดูแล หรือแม้แต่คนพิการ ซึ่งจะดึงเงินงบประมาณมาแก้ไขให้กับคนที่ได้รับความเสียหาย

ในส่วนงบประมาณของกระทรวง พม.ที่ได้เตรียมไว้ก่อนหน้านี้ ทั้งเงินอุดหนุน เงินสงเคราะห์ หรือแม้แต่เงินช่วยเหลือค่าอาหาร และเครื่องนุ่งห่ม ซึ่งจะมีเงินสนับสนุนในหลายพื้นที่ จากหลายกองทุน รวมถึงการปรับสภาพแวดล้อม หรือที่พักอาศัยด้วย ซึ่งจะทำร่วมกับองค์กรปกครองส่วนท้องถิ่น (อปท.) เข้าไปฟื้นฟูสนับสนุนผู้ที่ประสบภัยให้สามารถกลับมาตั้งตัวได้ใหม่

**วราวุธ** ย้ำว่า สิ่งที่สำคัญคือการเข้าไปให้กำลังใจ ซึ่งกระทรวง พม. มีทั้งสหวิชาชีพ และนักจิตวิทยาที่ได้เดินทางเข้าไปช่วยเหลือและเยียวยาด้านจิตใจของผู้ได้รับผลกระทบ นอกจากนั้นทางศูนย์ดูแลเด็กเล็ก และศูนย์ดูแลผู้สูงอายุที่อยู่ทั่วทั้ง 7 จังหวัด ที่ได้รับผลกระทบนี้ เราก็ได้รับกลุ่มเปาะบางเข้ามาดูแลด้วย

**วราวุธ** กล่าวด้วยว่าทั้งนี้ทั้งนั้น สถานการณ์อุทกภัย หรือภัยธรรมชาติต่อจากนี้ไป ตนพูดอยู่เสมอว่าสถานการณ์น้ำท่วม น้ำแล้ง ภัยธรรมชาติ จะทวีความรุนแรงมากขึ้นเรื่อยๆ คราวนี้เป็นการเกิดอุทกภัยจากการเปลี่ยนแปลงสภาพอากาศ ซึ่งจำเป็นอย่างยิ่งต่อการปรับตัวของประชาชน โดยเฉพาะในกลุ่มเปราะบาง ที่กระทรวง พม.ดูแลอยู่ ยืนยันว่า เราจะสนับสนุน ดูแล เยียวยาอย่างสุดความสามารถเท่าที่จะทำได้

Credit:
- กองบรรณาธิการ SPACEBAR


========================================

ID: 19107
Title: น่าจะอยู่ครบเทอม! ‘อนุทิน’ มั่นใจเสถียรภาพรัฐบาลมั่นคง​
Slug: anutin-confident-that-the-government-stability-is-stable
Published At: 2024-08-27 13:12:00
Locale: th
Excerpt: ‘อนุทิน’ มั่นใจเสถียรภาพรัฐบาลมั่นคง​ น่าจะอยู่ครบเทอม​ ย้ำ ‘ครม.ภูมิใจไทย’ ​โควตาเดิม ลั่น​ไม่ทำตัวให้เป็นปัญหา
Category: การเมือง, politics
Tags: 

Highlights:
- ‘อนุทิน’ มั่นใจเสถียรภาพรัฐบาลมั่นคง​ น่าจะอยู่ครบเทอม​ 
- ย้ำ ‘ครม.ภูมิใจไทย’ ​โควตาเดิม ลั่น​ไม่ทำตัวให้เป็นปัญหา


Content:

**อนุทิน​ ชาญวีรกูล​** รองนายกรัฐมนตรีและ รมว.มหาดไทย​ ในฐานะหัวหน้าพรรคภูมิใจไทย ให้ความเห็นถึงเสถียรภาพรัฐบาลที่จะอยู่ครบเทอมหรือไม่ โดยแสดงความมั่นใจว่า​ **รัฐบาลมีเสถียรภาพ น่าจะมีความมั่นคง เพราะองค์ประกอบของรัฐบาล ยังเหมือนเดิมอยู่ น่าจะมีเพิ่มมากขึ้นด้วยซ้ำ**

มั่นใจว่าถ้าไม่มีความขัดแย้งใด ๆ นึกถึงประเทศเป็นที่ตั้ง รัฐบาลชุดนี้น่าจะอยู่ครบเทอม

เมื่อถามว่า การจัดตั้งคณะรัฐมนตรีในส่วนของพรรคภูมิใจไทย นิ่งที่สุดแล้ว ไม่มีการเสนอชื่อเกินโควตาหรือไม่ อนุทิน ย้ำว่า **ของพรรคภูมิใจไทย พยายามทำให้เกิดการเปลี่ยนแปลงน้อยที่สุด​** เราไม่ทำตัวให้เป็นปัญหา

ส่วนกรณี **‘ปลัดอำเภอ’** พกปืนและทำร้ายร่างกายพนักงานร้านอาหาร จนได้รับบาดเจ็บในพื้นที่จังหวัดสระแก้ว รมว.มหาดไทย ชี้แจงว่า​ ผู้ว่าราชการจังหวัดสระแก้ว ได้ตั้งคณะกรรมการสอบสวนและสั่งย้ายออกจากพื้นที่ที่เป็นปัญหาแล้ว ซึ่งเรื่องนี้มีกฎระเบียบรองรับอยู่แล้ว ในการจัดการขั้นเด็ดขาด ไม่อยากให้ประชาชนต้องมานั่งกังวลกับสิ่งเหล่านี้ คนทำไม่ดีก็ต้องถูกลงโทษ

สำหรับกรณีที่ได้ออกหนังสือให้ **‘ผู้ว่าราชการจังหวัดเชียงราย’** ชี้แจงกรณีไม่อยู่ในพื้นที่ช่วงประชาชนประสบอุทกภัยนั้น รมว.มหาดไทย ระบุว่า คงไม่ต้อง​พูดคุยกรณีผู้ว่าฯ เชียงราย​ เพราะตอนนี้ทุกอย่างก็ดำเนินการแก้ไขในการดูแลพี่น้องประชาชน ทั้งนี้ ผู้ว่าราชการจังหวัดเชียงราย อีก 6 สัปดาห์ก็เกษียณอายุราชการแล้ว แต่ยังมีระบบในการทำงานต่อเนื่อง

### **ขู่เอาผิด​ ‘บริษัท​รับเหมาฯ’​ เหตุดินถล่มอุโมงค์ที่โคราช หลังได้รับรายงานขัดขวางเจ้าหน้าที่รัฐเข้าช่วยเหลือ​ ลั่นโอหัง! ต้องดำเนินคดีทันที**

อนุทิน​ ยังกล่าวถึงการติดตามเหตุดินถล่มในอุโมงค์รถไฟความเร็วสูง ที่อำเภอปากช่อง จังหวะดนครราชสีมา ว่า ขณะนี้ผ่านไปแล้วกว่า 48 ชั่วโมง​ ได้รับรายงานว่า ผู้รับจ้างที่เป็นบริษัทก่อสร้าง เมื่อวานนี้มีการขัดขวางไม่ให้เจ้าหน้าที่รัฐเข้าไปดำเนินการช่วยเหลือ ด้วยการปกปิดข้อมูลต่าง ๆ 

สิ่งสำคัญที่สุดคือ ต้องเอาชีวิตของผู้ที่ติดอยู่ในอุโมงค์ออกมาก่อน และจริง ๆ บริษัทไม่มีสิทธิ์ เมื่อดินถล่มแล้ว ถือว่าเป็นภัยพิบัติ รัฐบาลมีสิทธิ์ที่จะเข้าไปดำเนินการ ซึ่งวันนี้ มีกำหนดเดินทางไปจังหวัดนครราชสีมา เพื่อจะไปดำเนินคดีกับบริษัทดังกล่าว ถ้าเหตุการณ์เป็นเช่นนั้นจริง ตามที่ได้รับรายงาน

จะมาโอหัง จะมาขัดขวาง ไม่ให้หน่วยงานของรัฐเข้าไปดำเนินการ ช่วยเหลือผู้ประสบเคราะห์ มันไม่ได้ เป็นเด็ดขาด เขาเข้าใจผิดแล้ว​ เจ้าหน้าที่ของรัฐต้องไม่ยอม ต้องดำเนินคดีทันที

### **‘ชาดา’ ยันรายชื่อ รมต.สัดส่วน ‘ภูมิใจไทย’ ส่งให้ ‘นายกฯ’ เรียบร้อยแล้ว**

ขณะที่ **ชาดา ไทยเศรษฐ์** รมช.มหาดไทย ยืนยันถึงรายชื่อรัฐมนตรีในสัดส่วนพรรคภูมิใจไทย นั้นส่งครบแล้ว ตามที่หัวหน้าพรรคภูมิใจไทยให้ข่าว

เมื่อถามย้ำว่า มีรายชื่ออยู่ด้วยใช่หรือไม่ ชาดา ยิ้มละตอบเพียงว่า _“ครับ”_

Credit:
- กองบรรณาธิการ SPACEBAR


========================================

ID: 19105
Title: เบรก ‘นันทนา’ ชงญัตติด่วนฟาดตุลาการศาล รธน.
Slug: not-allow-nanthana-to-present-an-urgent-motion-regarding-the-behavior-of-judge-of-the-constitutional-court
Published At: 2024-08-27 12:53:39
Locale: th
Excerpt: ‘เกรียงไกร’เบรก ‘นันทนา’ เสนอญัตติด่วน ปมพฤติกรรม ‘ตุลาการศาล รธน.’ ส่อขัดจริยธรรม ชี้ต้องทำหนังสือแจ้ง ‘ปธ.วุฒิสภา’ ให้พิจารณาอนุญาตก่อน
Category: การเมือง, politics
Tags: 

Highlights:
- ‘เกรียงไกร’เบรก ‘นันทนา’ เสนอญัตติด่วน ปมพฤติกรรม ‘ตุลาการศาล รธน.’ ส่อขัดจริยธรรม
- ชี้ต้องทำหนังสือแจ้ง ‘ปธ.วุฒิสภา’ ให้พิจารณาอนุญาตก่อน

Content:

ผู้สื่อข่าวรายงานการประชุมวุฒิสภา ซึ่งทาง **นันทนา นันทวโรภาส** สมาชิกวุฒิสภา (สว.) ได้ลุกขึ้นเสนอญัตติด่วนด้วยวาจาให้ที่ประชุมวุฒิสภาปรึกษาหารือถึง**พฤติกรรมของตุลาการศาลรัฐธรรมนูญท่านหนึ่ง สืบเนื่องจากกรณีพูดพาดพิงประเด็น ‘ยุบพรรคก้าวไกล’ ซึ่งอาจเข้าข่ายละเมิดมาตรฐานจริยธรรม**

อย่างไรก็ตาม ก่อนที่ นันทนา จะชี้แจงเหตุผลและขอผู้รับรองญัตติ ปรากฏว่า **พล.อ.เกรียงไกร ศรีรักษ์** รองประธานวุฒิสภา คนที่หนึ่ง ซึ่งทำหน้าที่ประธานในที่ประชุม แจ้งไม่อนุญาตให้เสนอญัตติด่วนต่อที่ประชุมโดยไม่ได้ทำหนังสือเพื่อแจ้งรายละเอียดให้ประธานวุฒิสภาได้รับทราบ พร้อมยกข้อบังคับวุฒิสภา ข้อที่ 40 แจ้งว่า การเสนอญัตติด่วน ไม่ต้องเสนอล่วงหน้าได้ เช่น ขอปรึกษาเป็นเรื่องด่วน แต่ในการประชุม สว.นั้น ประธานวุฒิสภามีหน้าที่รักษาความสงบและเรียบร้อย ดังนั้น การเสนอญัตติทุกเรื่องตามข้อบังคับ ต้องให้ประธานวุฒิสภารับทราบข้อมูลและพิจารณาให้เสนอได้หรือไม่ ผู้เสนอญัตติถึงจะเสนอได้

ทำให้ นันทนา โต้แย้งว่า กำลังจะแจ้งรายละเอียดให้ทราบและญัตติด่วนที่จะเสนอมีผู้รับรอง พร้อมขอให้ฟังหลักการและเหตุผลก่อน และควรฟังให้จบ แต่ทาง พล.อ.เกรียงไกร ยืนยันว่า ไม่สามารถทำได้

ขณะที่มีการโต้เถียงประเด็นดังกล่าว สิทธิกร ธงยศ สว. ได้ประท้วงคำวินิจฉัย เพราะไม่มีการบรรจุในวาระของวุฒิสภา ขอให้ประธานควบคุมการประชุม เพราะหากไม่เด็ดขาด มองว่ากรณีต่อไปคงประชุมลำบาก

ด้าน พล.อ.เกรียงไกร กล่าวยืนยันต่อ นันทนา ว่าไม่อนุญาติ และต้องทำหนังสือกราบเรียนประธานวุฒิสภาก่อนที่จะหารือในที่ประชุม เพื่อให้ประธานวุฒิสภาวินิจฉัยก่อน และขอให้ทำหนังสือล่วงหน้า ซึ่งขณะนี้ ไม่อนุญาต จากนั้นได้เข้าสู่เรื่องตามระเบียบวาระต่อไป

Credit:
- กองบรรณาธิการ SPACEBAR


========================================

ID: 19104
Title: ‘จุรินทร์’ หวั่นเกิดนักโทษเทวดารายใหม่ จี้ ‘ทวี’ เคลียร์ให้ชัดขังนอกคุก
Slug: jurin-laksanawisit-27-aug-2024
Published At: 2024-08-27 12:45:05
Locale: th
Excerpt: ‘จุรินทร์’ จี้ ‘ทวี’เคลียร์ให้ชัดระเบียบขังนอกคุก เอื้อ ‘ยิ่งลักษณ์’ หรือไม่ ข้องใจรวมคดีโกง-ม.157 หวั่นเกิดนักโทษเทวดารายใหม่  

Category: การเมือง, politics, การเมืองระดับชาติ, national
Tags: 

Highlights:
- ‘จุรินทร์’ จี้ ‘ทวี’เคลียร์ให้ชัดระเบียบขังนอกคุก เอื้อ ‘ยิ่งลักษณ์’ หรือไม่
-  ข้องใจรวมคดีโกง-ม.157 หวั่นเกิดนักโทษเทวดารายใหม่  

Content:

กรณี **พ.ต.อ.ทวี สอดส่อง รมว.ยุติธรรม** ออกมาเปิดเผยว่าระเบียบคุมขังนอกเรือนจำฯ เสร็จแล้ว ขณะนี้อยู่ระหว่างรอเข้าสู่กระบวนการขอความเห็นชอบจากคณะกรรมการราชทัณฑ์ ที่มี รมว.ยุติธรรมเป็นประธาน

ล่าสุดวันนี้ (27 ส.ค.) **จุรินทร์ ลักษณวิศิษฏ์ สส. บัญชีรายชื่อ และอดีตหัวหน้าพรรคประชาธิปัตย์** ระบุถึงกรณีดังกล่าวว่า ส่วนตัวมีคำถามค้างคา และเคยถามในสภามาแล้วว่าระเบียบคุมขังนอกเรือนจำฯ ที่กรมราชทัณฑ์ กระทรวงยุติธรรมกำลังดำเนินการอยู่มีคดีทุจริตคอรัปชั่น และคดีมาตรา 157 ความผิดฐานปฏิบัติหน้าที่โดยมิชอบ รวมอยู่ด้วยหรือไม่ แต่ยังไม่มีคำตอบ มีแต่คำตอบแบบอ้ำๆ อึ้งๆ 

กระทรวงยุติธรรม จึงควรออกมาตอบคำถามนี้ให้มีความกระจ่างชัดเจน ไม่คลุมเครือ เพื่อสังคมจะได้หายสงสัยว่าการออกระเบียบนี้ว่าครอบคลุมเอื้อประโยชน์ให้กับผู้กระทำความผิดในคดีทุจริตคอรัปชั่น และ ม. 157 ด้วยหรือไม่ และเพื่อคดีทั่วไปจะได้รับประโยชน์ได้โดยไม่ต้องมีข้อเคลือบแคลง

“ที่ถามเพราะต้องการความชัดเจนและไม่ต้องการให้เรื่องนี้กลายเป็นน้ำผึ้งอีกหยด ที่จะพาบ้านเมืองไปสู่ความแตกแยก เพราะเกิดนักโทษเทวดาขึ้นมาใหม่อีกคน และที่ถามเพราะมันไม่ใช่แค่เรื่องความผูกพันกับกติการะหว่างประเทศแต่เป็นเรื่องนโยบายของรัฐบาลด้วย กระทรวงยุติธรรมจึงควรพูดออกมาให้ชัดว่านโยบายคืออะไร” 


Credit:
- กองบรรณาธิการ SPACEBAR


========================================

ID: 19103
Title: ‘ภูมิธรรม’ เผยไม่ได้คุย ‘ปชป.’ ร่วม รบ.  ชี้คนกรอกประวัติแล้ว ไม่การันตีเก้าอี้ รมต.
Slug: phumtham-reveals-he-did-not-discuss-democrat-party-joining-the-government
Published At: 2024-08-27 12:05:02
Locale: th
Excerpt: ‘ภูมิธรรม’ เผยไม่ได้คุย ‘ปชป.’ ร่วมรัฐบาล แนะ ไปเคลียร์กันเอง ชี้พรรคร่วมต้องชงชื่อเผื่อนั่ง ครม. ไว้ด้วย หากคุณสมบัติไม่ผ่าน สุดท้ายเป็นดุลพินิจนายกฯ เลือกคนเหมาะสม เหตุต้องรับผิดชอบ ระบุคนกรอกประวัติแล้ว ก็ไม่รู้จะได้เป็น รมต.หรือไม่ 
Category: การเมือง, politics, การเมืองระดับชาติ, national
Tags: 

Highlights:
- ‘ภูมิธรรม’ เผยไม่ได้คุย ‘ปชป.’ ร่วมรัฐบาล แนะ ไปเคลียร์กันเอง 
- ชี้พรรคร่วมต้องชงชื่อเผื่อนั่ง ครม. ไว้ด้วย หากคุณสมบัติไม่ผ่าน สุดท้ายเป็นดุลพินิจนายกฯ เลือกคนเหมาะสม เหตุต้องรับผิดชอบ
- ระบุคนกรอกประวัติแล้ว ก็ไม่รู้จะได้เป็น รมต.หรือไม่ 

Content:

ทำเนียบรัฐบาล (27 สิงหาคม 2567) **ภูมิธรรม เวชยชัย** รองนายกรัฐมนตรี และรัฐมนตรีว่าการกระทรวงพาณิชย์ (รมว.พาณิชย์) ปฏิบัติหน้าที่นายกรัฐมนตรี ให้สัมภาษณ์ถึงความชัดเจนกรณีมีการทาบทามพรรคประชาธิปัตย์ (ปชป.) ให้เข้าร่วมรัฐบาลหรือไม่ ว่า _“ตนเองยังไม่ได้พูดคุยกับพรรคประชาธิปัตย์เลย”_

เมื่อถามถึงกรณีที่ **เดชอิศม์ ขาวทอง** เลขาธิการพรรคประชาธิปัตย์ (ปชป) ระบุว่าได้รับการทาบทามแล้ว แต่สวนทางกับ**เฉลิมชัย ศรีอ่อน** หัวหน้าพรรค ปชป.ที่ปฏิเสธเรื่องนี้ **ภูมิธรรม** กล่าวว่า ก็ต้องไปทำให้ชัดเจนก่อนว่าจะคุยหรือไม่คุย 

เมื่อถามว่า ความชัดเจนต้องมาจากพรรคแกนนำรัฐบาลโดยตรงหรือไม่ หรือให้พรรคประชาธิปัตย์ดีลเอง **ภูมิธรรม** กล่าวว่า ไม่ทราบ ตอนนี้เราดำเนินการไปตามที่ตกลงกันทั้งกระบวนการ ซึ่งตนได้พูดผ่านสื่อไปแล้วว่าพรรคที่สนับสนุนเราให้ตัวแทนไปยื่นรายชื่อผู้ที่จะเสนอเป็น ครม.ต่อสำนักเลขาธิการคณะรัฐมนตรี (สลค.) และสำนักงานคณะกรรมการกฤษฎีกา ทุกอย่างต้องเป็นไปตามกระบวนการ ก็ไม่ได้มายื่นรายชื่อที่ตน ขณะนี้ก็เป็นไปตามสภาพของแต่ละคน เนื่องจากการจัดตั้งรัฐบาลมีปัญหาที่ต้องใส่ใจรายละเอียด เนื่องจากกรณีของนายพิชิต ชื่นบาน ก็เป็นประเด็น ตนก็บอกไปว่าอยากให้เผื่อรายชื่อไว้ เผื่อไม่รู้ใครเป็นอะไรก็เติมเข้าไป 

**ภูมิธรรม** กล่าวต่อว่า สมมติขณะนี้หากเราเสนอรายชื่อพอดี แล้วพอตรวจไปตรวจมาหายไป 5 คน เราก็ต้องมาเริ่มกระบวนการใหม่ ซึ่งกระบวนการตอนนี้ใช้เวลามาก เมื่อก่อนใช้เวลาแค่ 3 วันก็จบแล้ว ตอนนี้ขอตรวจให้ละเอียดมากขึ้น ฉะนั้นเพื่อให้เกิดความรอบคอบใช้เวลาเร็วสุดประมาณ 1 สัปดาห์ หรืออาจจะสัปดาห์กว่า ก็จะพยายามทำให้จบ เพราะฉะนั้นเพื่อให้การจัดตั้งรัฐบาลได้รวดเร็ว ทางพรรคเพื่อไทยส่งรายชื่อไปมากกว่าเดิม และเมื่อส่งรายชื่อไปแล้วเป็นคนไหนก็เป็นดุลพินิจของนายกรัฐมนตรี 

เมื่อถามอีกว่าสัปดาห์หน้าจะแล้วเสร็จหรือไม่ **ภูมิธรรม** กล่าวว่า อันนี้พูดไม่ได้  ต้องถาม สลค. และกฤษฎีกา เพราะถ้ายังไม่ส่งชื่อมาเราก็ดำเนินการตามขั้นตอนต่อไม่ได้ 

เมื่อถามย้ำว่า การเสนอรายชื่อมีพรรคใดเสร็จแล้วบ้างและพรรคใดยังไม่แล้วเสร็จ **ภูมิธรรม** กล่าวว่า พรรคเพื่อไทยทยอยส่งชื่อ ซึ่งกระบวนการยังไม่ได้ตัดสินใจว่าจะเพิ่มหรือลดรายชื่อ มันเกิดขึ้นได้ทั้งนั้น

เมื่อถามอีกว่าทางพรรคพลังประชารัฐ (พปชร.) ส่งหนังสือถึงนายกฯ เพื่อทวงตำแหน่งให้ พล.ต.อ.พัชรวาท วงษ์สุวรรณ รองนายกฯ และ รมว.ทรัพยากรธรรมชาติและสิ่งแวดล้อม **ภูมิธรรม** กล่าวว่า ก็เห็นในข่าว ส่วนตัวยังไม่ได้รับหนังสือฉบับนั้น แต่ไม่ทราบอาจจะมีการส่งไปทางไหนก็ได้ถือเป็นเรื่องของพรรค พปชร. ซึ่งมติกรรมการบริหารพรรค (กก.บห.) ก็เป็นเรื่องของแต่ละพรรค ที่จะมีมติอย่างไรและส่งอย่างไรก็ได้ ถ้าชัดเจนเมื่อไหร่ก็ส่งมาให้เกิดความชัดเจน แต่ถ้ายังไม่ชัดเจนก็เป็นประเด็นที่ค้างคา 

**ภูมิธรรม** กล่าวอีกว่า การจัดตั้ง ครม. เป็นอำนาจของนายกฯ เพียงผู้เดียว ฉะนั้นนายกฯ จะต้องเลือกทีม ครม. เข้ามาร่วมงาน เพื่อให้เกิดความเหมาะสม และนายกฯ ต้องรับผิดชอบในฐานะเป็นนายกฯ  จึงมีสิทธิ์ที่จะเสนอหรือเลือกใครก็ได้ ที่คิดว่าเหมาะสม การเจรจาพูดคุยกันหากหลายเรื่องยังไม่ตกลงก็เปลี่ยนแปลงได้ 

_**“การที่พรรคใดยกมือสนับสนุน ก็ไม่ได้หมายความว่าจะต้องมีตัวแทนเป็น ครม.เช่น พรรคไทยสร้างไทย ที่โหวตสนับสนุน น.ส.แพทองธาร ชินวัตร เป็นนายกฯ 6 เสียง หรือ ครั้งที่แล้ว พรรคประชาธิปัตย์ ยกมือสนับสนุนนายเศรษฐา ทวีสิน 19 เสียง ก็ไม่เห็นมีตัวแทนจากพรรคประชาธิปัตย์เข้ามาเป็น ซึ่งไม่ใช่ประเด็น นายกฯ มีสิทธิ์เลือก หากรัฐมนตรีพอแล้วในระดับพรรคการเมืองที่มาร่วมกันจัดตั้งรัฐบาล ก็เลือกบุคคลที่สำคัญๆ ซึ่งในอดีต มีทั้งนักกฎหมายและผู้ที่เชี่ยวชาญในแต่ละด้าน นายกฯ ก็สามารถเลือกคนเหล่านี้เข้ามาได้”**_ ภูมิธรรม กล่าว

เมื่อถามย้ำว่าพรรค พปชร.เสนอมา 4 รายชื่อ นายกฯ อาจจะเลือกมาแค่ 2 คน ได้หรือไม่ที่เหลือเป็นโควตาของพรรคเพื่อไทย **ภูมิธรรม** กล่าวว่า ไม่ใช่ มันไม่มีโควตา โควตาเราไปเรียกกันเองตามความเคยชิน ซึ่งในทางปฏิบัติไม่ได้เป็นอย่างนั้น มันแล้วแต่ความเหมาะสม

เมื่อถามอีกว่า นายกฯ จำเป็นต้องทำหนังสือชี้แจงพรรค พปชร.หรือไม่ **ภูมิธรรม** กล่าวว่า เป็นเรื่องของพรรค พปชร. จะพิจารณาและนำเสนอใคร ไม่มีอะไรที่บอกว่านายกฯ ต้องตอบ เพราะมันไม่ใช่ประเด็น ซึ่ง นางสาวแพทองธาร ยังไม่ได้เข้ามาทำงานตรงนี้ ก็ต้องให้กระบวนการดำเนินไป ตนอยู่ตรงนี้ก็พยายามทำให้กระบวนการมันจบครบถ้วน มีบุคคลก็เสนอนายกฯพิจารณา จะเป็นใครก็อยู่ในดุลพินิจของนายกฯ 

เมื่อถามว่า หากนายกฯ ไม่ส่งเป็นหนังสือตอบกลับ จะยกหูโทรศัพท์พูดคุยได้หรือไม่ **ภูมิธรรม** กล่าวว่า ก็ทำได้ทุกอย่าง อยู่ในความเหมาะสมที่ควรจะทำอย่างไรและอยู่ที่ในกระบวนการตอนนั้นว่าจะทำอย่างไรจะแจ้งหรือไม่แจ้ง ทั้งนี้ ในส่วนของตนไม่ได้มีอำนาจในการที่จะมาจัดครม. แค่ได้รับมอบหมายให้ประสานงาน เมื่อดำเนินการเสร็จแล้วก็ยกให้ นพ.พรหมินทร์ เลิศสุริย์เดช เลขาธิการนายกฯ เป็นผู้ที่รู้เรื่องการจัดตั้ง ครม. ให้ช่วยไปประสานต่อ ซึ่งตอนนี้ท่านก็ไม่ได้มีตำแหน่งอะไร

เมื่อถามถึงตำแหน่งของนายภูมิธรรม มีความชัดเจนอย่างไร **ภูมิธรรม** กล่าวว่า ยังไม่ทราบเลย เพิ่งจะให้เขียนประวัติก็เขียนไป เมื่อเขียนแล้วจะเอาเข้าไปหรือไม่ก็แล้วแต่ ตนอยู่ที่พรรคเพื่อไทย

เมื่อถามย้ำว่า ผู้ที่ถูกเสนอรายชื่อเป็น ครม. เมื่อกรอกประวัติ แต่ก็ยังไม่ทราบใช่หรือไม่ว่าจะได้ตำแหน่งอะไร **ภูมิธรรม** กล่าวว่า ไม่ใช่ว่าได้ตำแหน่งอะไร ได้เป็นรัฐมนตรีหรือไม่ยังไม่ทราบ เพราะเป็นดุลยพินิจของนายกฯ

Credit:
- กองบรรณาธิการ SPACEBAR


========================================

ID: 19099
Title: แคนาดาตามรอยสหรัฐฯ เล็งเก็บภาษีรถ EV จากจีน 100% แม้แต่ Tesla ก็ไม่เว้น 
Slug: canada-to-impose-100-percent-tariff-on-chinese-evs-teslas
Published At: 2024-08-27 12:02:18
Locale: th
Excerpt: แคนาดาตามรอยสหรัฐฯ เตรียมเรียกเก็บภาษีรถ EV ทุกรุ่นที่ส่งออกจากจีน 100% รวมถึง Tesla ด้วย เริ่ม 1 ตุลาคมนี้ 
Category: ต่างประเทศ, world, ประชาชาติ, nations
Tags: 

Highlights:
- แคนาดาตามรอยสหรัฐฯ และสหภาพยุโรปประกาศเรียกเก็บภาษีนำเข้ารถยนต์ไฟฟ้า (EV) จากจีน 100% และจะเรียกเก็บภาษีนำเข้าเหล็กและอลูมิเนียมจากจีน 25% 
- ภาษีนี้ใช้กับรถ EV ทุกรุ่นที่ส่งออกจากจีน ซึ่งรวมถึงรถยนต์ที่ผลิตโดย Tesla ด้วย 

Content:

แคนาดาตามรอยสหรัฐฯ และสหภาพยุโรปประกาศเมื่อวันจันทร์ (26 ส.ค.) ว่า จะเรียกเก็บภาษีนำเข้ารถยนต์ไฟฟ้า (EV) จากจีน 100% และจะเรียกเก็บภาษีนำเข้าเหล็กและอลูมิเนียมจากจีน 25% โดยภาษีนี้ใช้กับรถ EV ทุกรุ่นที่ส่งออกจากจีน ซึ่งรวมถึงรถยนต์ที่ผลิตโดย Tesla ด้วย 

การนำเข้ารถยนต์ของแคนาดาจากจีนมายังท่าเรือที่ใหญ่ที่สุดของเมืองแวนคูเวอร์เพิ่มขึ้น 460% เมื่อเทียบเป็นรายปีเป็น 44,356 คันในปี 2023 ซึ่งเป็นช่วงเวลาที่ Tesla เริ่มจัดส่งรถ EV ที่ผลิตในเซี่ยงไฮ้ไปยังแคนาดา 

นายกฯ จัสติน ทรูโด กล่าวว่าแคนาดากำลังดำเนินการเพื่อต่อต้านสิ่งที่เขาเรียกว่า ‘นโยบายกำลังการผลิตเกิน’ ที่รัฐบาลจีนกำหนดขึ้น _**“ผมคิดว่าเราทุกคนรู้ดีว่าจีนไม่ได้ทำตามกฎเดียวกัน”**_ ทรูโด เผยกับผู้สื่อข่าว โดยภาษีศุลกากรจะมีผลบังคับใช้ตั้งแต่วันที่ 1 ตุลาคม 

_“สิ่งสำคัญคือเรากำลังดำเนินการอย่างสอดคล้องและขนานไปกับเศรษฐกิจอื่นๆ ทั่วโลก”_ ทรูโดกล่าวระหว่างการประชุมคณะรัฐมนตรีเป็นเวลา 3 วันในเมืองแฮลิแฟกซ์ รัฐโนวาสโกเชีย 

สถานทูตจีนในแคนาดากล่าวว่า การเคลื่อนไหวครั้งนี้เป็น **‘การกีดกันทางการค้า’** และเป็น **‘การกระทำที่มีอิทธิพลทางการเมือง’** พร้อมเสริมว่า แคนาดาเพิกเฉยต่อกฎขององค์การการค้าโลก (WTO) 

_“การกระทำของแคนาดาจะส่งผลกระทบต่อความร่วมมือทางเศรษฐกิจและการค้าปกติระหว่าง 2 ประเทศ และส่งผลเสียต่อผู้บริโภคและบริษัทต่างๆ ของแคนาดา...รัฐบาลแคนาดายืนกรานที่จะเก็บภาษีนำเข้ารถ EV ของจีน โดยไม่คำนึงถึงการคัดค้านซ้ำแล้วซ้ำเล่าและการแสดงท่าทีที่เคร่งขรึมของจีน...**จีนเรียกร้องให้แคนาดาเคารพข้อเท็จจริงที่เป็นกลาง ปฏิบัติตามกฎของ WTO แก้ไขแนวทางที่ผิดพลาดทันที และหลีกเลี่ยงการนำประเด็นทางเศรษฐกิจและการค้าเข้ามาเกี่ยวข้องกับการเมือง**”_ โฆษกสถานทูตกล่าวในแถลงการณ์ที่เผยแพร่เมื่อช่วงค่ำของวันจันทร์ 

จีนเป็นพันธมิตรทางการค้ารายใหญ่เป็นอันดับ 2 ของแคนาดา แม้ว่าจะตามหลังสหรัฐฯ อยู่มากก็ตาม 

ทั้งนี้ Tesla ไม่ได้เปิดเผยข้อมูลการส่งออกรถยนต์ของจีนไปยังแคนาดา อย่างไรก็ตาม หมายเลขประจำรถระบุว่า รถ EV Compact sedan รุ่น Model 3 และรถ EV Crossover รุ่น Model Y ถูกส่งออกจากเซี่ยงไฮ้ไปยังแคนาดา 

_“มันเป็นภาษีที่เก็บเพิ่ม 100% สำหรับรถ EV ที่ผลิตในจีนทั้งหมด หากบริษัทที่ผลิตยานยนต์ในจีนในปัจจุบันเลือกที่จะย้ายฐานการผลิตไปยังประเทศอื่น บริษัทเหล่านั้นจะไม่ถูกเรียกเก็บภาษีนี้อีกต่อไป”_ เจ้าหน้าที่รัฐบาลกล่าว 

 Photo by Jade Gao / AFP

Credit:
- กองบรรณาธิการ SPACEBAR


========================================

ID: 19102
Title: AIS ตั้งวอร์รูมน้ำท่วม ติดตามดูแลเครือข่ายสื่อสาร 24 ชม.
Slug: ais-set-up-war-room-flood-telecommunications-network
Published At: 2024-08-27 11:58:04
Locale: th
Excerpt: AIS ตั้งวอร์รูม ดูแลสถานะเครือข่ายสื่อสารในพื้นที่น้ำท่วมฯ ใกล้ชิด ชี้ด้านค่าใช้จ่าย ได้ขยายเวลาชำระค่าบริการ พร้อมส่งทีมอาสา หนุนภาครัฐ ช่วยเหลือประชาชนที่ประสบภัยเต็มที่
Category: ธุรกิจ-เศรษฐกิจ, business, ไอที-เทคโนโลยี, it-tech
Tags: 

Highlights:
- AIS จัดตั้ง War Room เพื่อดูแลและติดตามสถานะเครือข่ายสื่อสารในพื้นที่ประสบภัยน้ำท่วมเชียงราย พะเยา น่าน และแพร่ใกล้ชิด
- ชี้ด้านค่าใช้จ่าย ได้ขยายเวลาชำระค่าบริการโทรศัพท์-เน็ต ลูกค้ารายเดือน และเพิ่มวันใช้งานสำหรับลูกค้าเติมเงิน
- พร้อมส่งทีมอาสา หนุนภาครัฐ ช่วยเหลือพี่น้องประชาชนในพื้นที่ประสบภัยเต็มที่

Content:

**นางสายชล ทรัพย์มากอุดม หัวหน้าหน่วยธุรกิจประชาสัมพันธ์และงานธุรกิจสัมพันธ์ AIS** เผย ด้วยเพราะสถานการณ์น้ำท่วมพื้นที่จังหวัดเชียงราย พะเยา น่าน และแพร่ ขณะนี้ สร้างความยากลำบากให้ประชาชนในพื้นที่ประสบภัยหลากมิติ โดย AIS มีความห่วงใยความปลอดภัยทั้งกับประชาชนผู้ประสบภัย และเจ้าหน้าที่ผู้ปฏิบัติงานช่วยเหลือ AIS จึงได้เตรียมความพร้อมในทุกด้านเพื่อให้ลูกค้าสามารถใช้งานโทรศัพท์มือถือได้อย่างต่อเนื่อง

### **AIS ช่วยพื้นที่ประสบภัยน้ำท่วม**

ทั้งนี้ ในส่วนของมาตรการช่วยเหลือ AIS กำหนดด้านต่างๆ แล้ว ดังนี้  
• ด้านการดูแลสัญญาณเครือข่าย โดยการเปิด War Room ตลอด 24 ชั่วโมง โดยทีมงานวิศวกรจะคอยมอนิเตอร์สถานีฐานในพื้นที่ประสบภัยอย่างใกล้ชิด พร้อมจัดเตรียมอุปกรณ์ต่าง ๆ เช่น เครื่องปั่นไฟและน้ำมันให้พร้อมสำหรับสถานีฐานในจุดเสี่ยง เพื่อให้สามารถดูแลสัญญาณในพื้นที่สำคัญได้ทันที  
• ด้านการเตรียมความพร้อม ทั้งรถสถานีฐานเคลื่อนที่และกระจายทีมวิศวกรไปยังพื้นที่เสี่ยงต่าง ๆ เพื่อแก้ไขปัญหาฉุกเฉินได้อย่างรวดเร็ว  
• ด้านการอำนวยความสะดวกของการใช้งาน โดยได้ขยายระยะเวลาการชำระค่าบริการสำหรับลูกค้ารายเดือนและลูกค้า AIS 3BB FIBRE 3 และขยายระยะเวลาการใช้งานให้กับลูกค้าระบบเติมเงินในพื้นที่ประสบภัย  
• ด้านการประสานงานกับหน่วยงานรัฐ โดยได้ประสานงานกับหน่วยงานป้องกันและบรรเทาสาธารณภัย และส่วนราชการในจังหวัดต่าง ๆ ที่เป็นพื้นที่เสี่ยง เพื่อเตรียมความพร้อมด้านเครือข่ายสื่อสารในบริเวณศูนย์อพยพ

นอกจากนี้ สนับสนุนสิ่งของจำเป็น เช่น น้ำดื่ม และสาธารณูปโภคต่าง ๆ ในพื้นที่ประสบภัย โดยทีมงานเอไอเอสอาสาได้ลงพื้นที่ปฏิบัติการอย่างต่อเนื่องในจังหวัดพะเยา เชียงราย น่าน และแพร่

“AIS ขอยืนยันว่าเราจะติดตามสถานการณ์อย่างใกล้ชิดต่อไปเพื่อให้มั่นใจว่าเครือข่ายสื่อสารสามารถใช้งานได้อย่างต่อเนื่อง และเราจะยืนเคียงข้างประชาชนในการผ่านพ้นวิกฤตภัยธรรมชาติครั้งนี้ไปด้วยกัน”

Credit:
- กองบรรณาธิการ SPACEBAR


========================================

ID: 19101
Title: ‘ธนาธร’ เมิน ‘ทักษิณ’ ทวงแชมป์ ลั่นเลือกตั้งรอบหน้า ‘พรรคปชช.’ ที่ 1 
Slug: thanathorn-juangroongruangkity-vs-thaksin-27-aug-2024
Published At: 2024-08-27 11:45:36
Locale: th
Excerpt: ‘ธนาธร’ เมิน ‘ทักษิณ’ ประกาศทวงแชมป์เลือกตั้งสมัยหน้า ลั่นรอบหน้า ‘พรรคประชาชน’ เข้าวินอันดับ1 เสียงข้างมาก ค้านนักร้อง ยื่น ‘กกต.’ ยุบ ‘เพื่อไทย’ ชี้เป็นการขยายขอบเขตศาลรัฐธรรมนูญ โนคอมเมนต์กระแสดึง ‘ปชป.’ เชื่อไม่กระทบเสถียรภาพ ‘ฝ่ายค้าน’


Category: การเมือง, politics, การเมืองระดับชาติ, national
Tags: 

Highlights:
- ‘ธนาธร’ เมิน ‘ทักษิณ’ ทวงแชมป์ ลั่นเลือกตั้งรอบหน้า ‘พรรคปชป.’ ที่ 1 

- ค้านนักร้อง ยื่น ‘กกต.’ ยุบ ‘เพื่อไทย’ ชี้เป็นการขยายขอบเขตศาลรัฐธรรมนูญ 
- โนคอมเมนต์กระแสดึง ‘ปชป.’ เชื่อไม่กระทบเสถียรภาพ ‘ฝ่ายค้าน’


Content:

กรณี **ทักษิณ ชินวัตร อดีตนายกรัฐมนตรี** ประกาศทวงแชมป์การเลือกตั้งสมัยหน้า ล่าสุดวันนี้ (27 ส.ค.) ผู้สื่อข่าวได้สอบถามประเด็นกล่าวกับ **ธนาธร จึงรุ่งเรืองกิจ ประธานคณะก้าวหน้า** 

ธนาธร ระบุ ส่วนตัวคงไม่ไปก้าวก่ายอะไร แต่**มั่นใจว่าพรรคประชาชนจะได้รับความไว้วางใจจากพ่อแม่พี่น้อง ให้เป็นพรรคอันดับหนึ่งในการเลือกตั้งปี 2570** และครองเสียงข้างมาก เพื่อจะให้พรรคประชาชน พาประเทศไทยไปสู่อนาคตข้างหน้า ที่ประเทศจะเป็นประชาธิปไตย

ส่วนกรณีมีนักร้องนิรนามไปร้องต่อคณะกรรมการการเลือกตั้ง(กกต.) เพื่อยุบพรรคเพื่อไทย ธนาธร มองว่า ไม่เห็นด้วยกับการขยายขอบเขตอำนาจที่เกินไปของศาลรัฐธรรมนูญ สิ่งสำคัญควรทำให้พรรคการเมืองเกิดง่ายตายยาก และให้ประชาชนเป็นผู้ตัดสินอนาคต ว่าเขาต้องการหรือไม่ต้องการพรรคไหนบริหารประเทศ 

เมื่อถามถึงกระแสข่าวการเข้าร่วมรัฐบาลของพรรคประชาธิปัตย์ ธนาธร ส่ายหน้า พร้อมบอกว่า “ผมไม่มีความเห็น คงเป็นอำนาจของ แพทองธาร ชินวัตร นายกรัฐมนตรี ที่จะเลือกร่วมกับพรรคใด และไม่เลือกร่วมกับพรรคใด เราไม่มีความเห็น ส่วนจะไม่ทำให้เสถียรภาพของฝ่ายค้านลดลงใช่หรือไม่ ธนาธร กล่าวทันทีว่า ไม่ครับ

Credit:
- กองบรรณาธิการ SPACEBAR


========================================

ID: 19100
Title: ก็อยู่ไปอย่างนี้! ‘ธรรมนัส’ ไม่ออกจาก ‘พลังประชารัฐ’ ขู่อย่ามาก้าวล่วง
Slug: thammanat-said-tired-of-politics
Published At: 2024-08-27 11:39:48
Locale: th
Excerpt: ‘ธรรมนัส’ แย้มศุกร์นี้ชัด! พรรคไหนร่วมรัฐบาลบ้าง ไม่ฟันธง ‘พลังประชารัฐ’ ยังอยู่ บอกที่นั่งแถลงร่วมกันไม่ชัวร์เสมอไป ลั่น ‘นายกฯ’ มีอำนาจตั้งใครเป็น รมต.ก็ได้ อ้าง ‘อิ่มตัว’ ไม่ได้นั่งรอบนี้ พร้อมกร้าวไม่ออกจากพรรค ขออยู่ไปอย่างนี้ ขู่อย่ามาก้าวล่วง พร้อมสวนกลับ 
Category: การเมือง, politics
Tags: 

Highlights:
- ‘ธรรมนัส’ แย้มศุกร์นี้ชัด! พรรคไหนร่วมรัฐบาลบ้าง ไม่ฟันธง ‘พลังประชารัฐ’ ยังอยู่
- บอกที่นั่งแถลงร่วมกันไม่ชัวร์เสมอไป ลั่น ‘นายกฯ’ มีอำนาจตั้งใครเป็น รมต.ก็ได้
- อ้าง ‘อิ่มตัว’ ไม่ได้นั่งรอบนี้ กร้าวไม่ออกจากพรรค ขออยู่ไปอย่างนี้ ขู่อย่ามาก้าวล่วง พร้อมสวนกลับ 

Content:

**ร.อ.ธรรมนัส พรหมเผ่า รมว.เกษตรและสหกรณ์** ในฐานะเลขาธิการพรรคพลังประชารัฐ ให้สัมภาษณ์ถึง**รายชื่อบุคคลที่จะดำรงตำแหน่งรัฐมนตรีของพรรคพลังประชารัฐ** ที่ดูเหมือนยังไม่มีความชัดเจน ว่า ในวันที่มีการประชุมคณะกรรมการบริหารพรรคพลังประชารัฐ ตนเองไม่ได้มีส่วนร่วมในการนำเสนอในที่ประชุม ฉะนั้น ข้อสรุปพรรคพลังประชารัฐที่ได้มีมติตามที่สื่อมวลชนได้รับทราบแล้ว คงไม่เข้าไปมีส่วนร่วมอะไร   
  
ส่วนก่อนหน้านี้ ที่มีข่าวการเสนอรายชื่อบุคคลในฝั่ง ร.อ.ธรรมนัส ตรงนี้ไม่มีใช่หรือไม่ ร.อ.ธรรมนัส ก็ยืนยันว่า ไม่เคยเสนอบัญชีใดให้เป็นรัฐมนตรี เมื่อถามว่า ยังคงทำหน้าที่ประสานงานระหว่างพรรคพลังประชารัฐกับแกนนำพรรคร่วมรัฐบาลอยู่ใช่หรือไม่ ร.อ.ธรรมนัส กล่าวว่า วันนี้ยังทำหน้าที่รักษาการ รมว.เกษตรและสหกรณ์ ประสานงานเรื่องของกระทรวงเกษตรและสหกรณ์เป็นหลัก  
  
สำหรับรัฐมนตรีในส่วนพรรคพลังประชารัฐ จะต้องยึด 4 รายชื่อที่พรรคฯ แถลงออกมาใช่หรือไม่ ร.อ.ธรรมนัส กล่าวว่า เราต้องดูพรรคแกนนำในการจัดตั้งรัฐบาลเป็นหลัก แต่ละพรรคต้องเคารพและให้เกียรติพรรคที่เป็นแกนนำจัดตั้งรัฐบาล และเป็นอำนาจของนายกฯ ในการจะรับบุคคลใดร่วมคณะรัฐมนตรี

ในส่วนของ ร.อ.ธรรมนัส ได้กรอกประวัติแล้วหรือไม่ ร.อ.ธรรมนัส กล่าวว่า ไม่ได้เสนอตัวเอง และเป็นเรื่องของพรรค เมื่อถามย้ำว่า ที่มีการแจ้งให้กรอกประวัติ ร.อ.ธรรมนัส ได้กรอกประวัติหรือไม่ ร.อ.ธรรมนัส กล่าวว่า กรอกหรือไม่กรอกเป็นหน้าที่เลขาธิการคณะรัฐมนตรี เราไปก้าวล่วงเขาไม่ได้  
  
ส่วนกรณีที่ พล.ต.อ.พัชรวาท วงษ์สุวรรณ ไม่ได้รับการประสานให้กรอกประวัติ ร.อ.ธรรมนัส กล่าวว่า อย่าไปพูดถึงบุคคลภายนอก ถ้าเป็นเรื่องของผม ผมตอบได้ แต่ถ้าเรื่องคนอื่น ผมตอบไม่ได้ พร้อมปฏิเสธชี้แจงข้อเท็จจริงกรณีที่มีชื่อ นฤมล ภิญโญสินวัฒน์ หัวหน้าพรรคกล้าธรรม และ อัครา พรหมเผ่า มาเป็นรัฐมนตรี

เมื่อถามว่า เป็นไปได้หรือไม่ที่พรรคแกนนำรัฐบาลจะไม่รับรายชื่อในส่วนของพรรคพลังประชารัฐ ร.อ.ธรรมนัส กล่าวว่า อันนี้เราตอบแทนไม่ได้ คิดว่าภายในวันศุกร์ที่ 30 ส.ค.จะรู้ผลแล้วว่าพรรคไหนร่วม-ไม่ร่วม เดี๋ยวพรรคเพื่อไทยคงแสดงจุดยืนที่ชัดเจน

ส่วนหากเป็นลักษณะของการเสนอชื่อบุคคลภายนอกมาเป็นรัฐมนตรีได้หรือไม่ ร.อ.ธรรมนัส กล่าวว่า เป็นอำนาจของนายกฯ ที่จะเอาคนที่มีความรู้ความสามารถที่จะบริหารบ้านเมืองได้มาเป็น สำหรับประเด็นข้อกฎหมายที่พรรคพลังประชารัฐ งัดขึ้นมา ท้ายที่สุดจะเป็นอำนาจสูงสุดของนายกฯ ใช่หรือไม่ ร.อ.ธรรมนัส กล่าวว่า ต้องดูว่า พรรคร่วมรัฐบาลเชิญพรรคพลังประชารัฐมาร่วมรัฐบาลหรือไม่

บางครั้งการแถลงข่าวหรืออะไรก็ตาม เหมือนตอนตั้งรัฐบาลหลังเลือกตั้ง ก็แถลงหลายรอบ ท้ายสุด ก็ไม่ได้เป็นไปอย่างที่แถลง

ผู้สื่อข่าวถามว่า เป็นไปได้หรือไม่ที่แกนนำรัฐบาลจะเอาแค่ อรรถกร ศิริลัทยากร รมช.เกษตรและสหกรณ์ เพียงคนเดียว และที่เหลือเอาในส่วนของคนนอก ร.อ.ธรรมนัส กล่าวว่า คนนอกไม่ทราบ พร้อมกับยิ้มและเล่นมุกว่า _**“แต่นายอรรถกร ก็ไม่ทราบเหมือนกัน”**_ ทำให้นายอรรถกร ที่ยืนอยู่ข้าง ๆ ก็ยิ้มเหมือนกัน

ส่วนเมื่อถามว่า จะยังคลุมเครือไปแบบนี้อีกนานหรือไม่ ร.อ.ธรรมนัส กล่าวว่า คงไม่เกินวันที่ 30 ส.ค. ก็คงจบ เหมือนกับที่ ภูมิธรรม เวชยชัย รองนายกฯ และรมว.พาณิชย์ ปฏิบัติหน้าที่แทนนายกรัฐมนตรี ระบุ  

เมื่อถามว่า ตั้งแต่ประกาศอิสรภาพมา ยังไม่เคยคุยกับ พล.อ.ประวิตร วงษ์สุวรรณ หัวหน้าพรรคพลังประชารัฐ ใช่หรือไม่ ร.อ.ธรรมนัส กล่าวว่า อย่างที่เห็น ตนเองอยู่ จ.พะเยา เชียงราย สุโขทัย และกำลังจะไปพระนครศรีอยุธยา เพื่อดูแลเรื่องน้ำ

เมื่อถามย้ำว่า หากแกนนำรัฐบาลไม่เอาพรรคพลังประชารัฐ จะเป็นอย่างไร ร.อ.ธรรมนัส กล่าวว่า **ผมอยู่การเมืองมาจนอิ่มตัวแล้ว** ในชีวิตตนโตมาจากอีกอย่างหนึ่ง ไม่ได้โตมาจากสายการเมือง

ต่อข้อถามว่า แสดงว่าจะอยู่กับพรรคพลังประชารัฐต่อไปจนกว่าจะออกจากพรรคใช่หรือไม่ ร.อ.ธรรมนัส กล่าวว่า _**“ก็อยู่ไปอย่างนี้ เราก็ให้เกียรติซึ่งกันและกัน ผมก็ไม่ก้าวล่วงใคร แต่ถ้าใครก้าวล่วงผม ผมก็สวนกลับ เป็นหลักการ”**_   
 

เมื่อถูกตั้งข้อสังเกตว่า เป็นการ _‘รอวันออก’_ ใช่หรือไม่ ร.อ.ธรรมนัส กล่าวว่า _**“ไม่ครับ ผมอยู่อย่างนี้ ผมมีมารยาท และผมไม่อยู่กับใคร ไม่ก้าวล่วงใคร แต่ถ้าใครมาก้าวล่วงผม ผมสวนกลับ หลักการของผมมีแค่นี้”**_

ส่วนที่ระบุว่า อิ่มตัวทางการเมืองแล้ว หมายความว่า จะเปิดโอกาสให้คนใกล้ชิดเข้ามาเป็นรัฐมนตรีใช่หรือไม่ ร.อ.ธรรมนัส กล่าวว่า _**“อิ่มตัวคือ เบื่อแล้วการเมือง”**_

ขณะที่ **อรรถกร ศิริลัทยากร** รมช.เกษตรและสหกรณ์ ในฐานะ สส.ฉะเชิงเทรา พรรคพลังประชารัฐ ปฏิเสธให้รายละเอียดกรณีที่ พล.ต.อ.พัชรวาท วงษ์สุวรรณ รองนายกรัฐมนตรี และ รมว.ทรัพยากรธรรมชาติและสิ่งแวดล้อม ในฐานะประธานที่ปรึกษาพรรคพลังประชารัฐ ไม่ได้รับการติดต่อให้กรอกประวัติและส่งเอกสารรัฐมนตรี

เรื่องนี้ผมไม่ทราบ และไม่ได้พูดคุยกับ พล.ต.อ.พัชรวาท

เมื่อถามว่า อรรถกร ได้กรอกประวัติและส่งเอกสารแล้วหรือยัง เจ้าตัวกล่าวติดตลกว่า _**“ตัวผมก็คงไม่ได้ เดี๋ยวโดนจริยธรรม”**_

ส่วนกระแสข่าวที่ ร.อ.ธรรมนัส ในฐานะเลขาธิการพรรคพลังประชารัฐ ส่งโผรัฐมนตรีให้ นฤมล ภิญโญสินวัฒน์ หัวหน้าพรรคกล้าธรรม เป็น รมว.เกษตรฯ และ อัครา พรหมเผ่า น้องชายของ ร.อ.ธรรมนัส เป็น รมช.เกษตรฯ นั้น อรรถกร กล่าวว่า _**“ผมไม่ได้อยู่ในวงพูดคุย เดี๋ยวถึงเวลาก็รู้ ผมก็ติดตามข่าวเหมือนกับสื่อมวลชนทุกคน”**_

Credit:
- กองบรรณาธิการ SPACEBAR


========================================

ID: 19098
Title: ‘อลงกรณ์’ แจงข่าวขับ ‘ชวน’ ไม่จริง ด้าน ‘ร่มธรรม’ ยัน ‘ปชป.’ ยังไม่ได้รับเทียบเชิญ
Slug: war-democrat-party-27-aug-2024
Published At: 2024-08-27 11:16:46
Locale: th
Excerpt: ‘อลงกรณ์’ แจงข่าวขับ ‘ชวน’ ไม่จริงยัน ‘ปชป.’ ไม่มีวัฒนธรรมขับสมาชิกที่เห็นต่าง ด้าน ‘ร่มธรรม’ ยัน ‘ปชป.’ ยังไม่ได้รับเทียบเชิญเข้าร่วมรัฐบาล

Category: การเมือง, politics, การเมืองระดับชาติ, national
Tags: 

Highlights:
- ‘อลงกรณ์’ แจงข่าวขับ ‘ชวน’ ไม่จริงยัน ‘ปชป.’ ไม่มีวัฒนธรรมขับสมาชิกที่เห็นต่าง 

- ‘ร่มธรรม’ ยัน ‘ปชป.’ ยังไม่ได้รับเทียบเชิญเข้าร่วมรัฐบาล

Content:

กรณี **ชวน หลีกภัย สส.บัญชีรายชื่อ พรรคประชาธิปัตย์** ให้สัมภาษณ์ผู้สื่อข่าวกรณีไม่เห็นด้วยที่พรรคประชาธิปัตย์จะเข้าร่วมรัฐบาลกับพรรคเพื่อไทย และอาจจะถูกขับออกจากพรรคประชาธิปัตย์นั้น

ล่าสุดวันนี้ (27 ส.ค.) **อลงกรณ์ พลบุตร รองประธานคณะกรรมการยุทธศาสตร์ พรรคประชาธิปัตย์** ได้ออกมาชี้แจงว่า **ข่าวพรรคประชาธิปัตย์จะขับ ชวน หลีกภัย เพราะไม่เห็นด้วยที่จะไปร่วมรัฐบาลพรรคเพื่อไทยถือเป็นเฟคนิวส์ไม่มีมูลความจริง** พรรคประชาธิปัตย์เป็นสถาบันทางการเมืองในระบอบประชาธิปไตย **ไม่มีวัฒนธรรมขับสมาชิกที่เห็นต่าง** และส่วนตัวอยู่กับพรรคประชาธิปัตย์มากว่า 30 ปี ยังไม่เคยเห็นพรรคขับสมาชิกกรณีมีความคิดเห็นทางการเมืองไม่ตรงกัน

“ท่านชวนเป็นถึงอดีตหัวหน้าพรรคและเป็นสมาชิกอาวุโสคนหนึ่งของพรรคเช่นเดียวกับท่านบัญญัติ บรรทัดฐาน ท่านเอนก ทับสุวรรณ ท่านเทอดพงษ์ ไชยนันทน์ ท่านไพฑูรย์ แก้วทอง ท่านจุรินทร์ ลักษณวิศิษฐ์ ฯลฯ.ทุกท่านยังทำงานให้พรรคและสมาชิกทุกคนให้ความความเคารพทุกท่านตลอดมา อาจมีความคิดต่างกันบ้างในบางเรื่องบางนโยบายรวมทั้งมติการร่วมรัฐบาลหรือไม่ร่วมก็เคยมีมาหลายครั้งถือเป็นเรื่องปกติภายในพรรคประชาธิปัตย์แต่เมื่อพรรคมีมติอย่างใดทุกคนก็เคารพและไม่เคยมีการลงโทษหรือขับไล่สมาชิกที่เห็นต่างจากพรรค” 


*   **‘ร่มธรรม’ ยัน ‘ปชป.’ ยังไม่ได้รับเทียบเชิญเข้าร่วมรัฐบาล** 

ด้าน **ร่มธรรม ขำนุรักษ์ สส.พัทลุง** **และรองโฆษกพรรคประชาธิปัตย์** ให้สัมภาษณ์ที่รัฐสภา ถึงกระแสข่าวพรรคประชาธิปัตย์เข้าร่วมรัฐบาลเพื่อไทยว่า วันนี้ยังทำหน้าที่ฝ่ายค้านตามปกติ และยังไม่มีเทียบเชิญอย่างเป็นทางการ ตามที่ข่าวออกมาเมื่อเช้า **เฉลิมชัย ศรีอ่อน หัวหน้าพรรคประชาธิปัตย์** ได้พูดคุยกับสื่อถ้าไม่มีตรงนี้ ก็ไม่มีวาระที่ต้องพูดคุยกัน และวันนี้จะมีการประชุม สส. ตามปกติ **ไม่มีวาระเกี่ยวกับการเข้าร่วมรัฐบาล**

เมื่อถามว่าถ้ามีเทียบเชิญจะนำเข้าสู่ที่ประชุมได้ทันทีหรือไม่ ร่มธรรม ระบุ ถ้ามีการเทียบเชิญอย่างเป็นทางการ ตามข้อบังคับต้องมีการประชุมกรรมการบริหารพรรคร่วมกับ สส. ของพรรคเพื่อที่จะมีมติต่อไปส่วนกระแสข่าวว่ามีการส่งรายชื่อสัดส่วนของพรรคประชาธิปัตย์ไปแล้ว โดยมีชื่อของ เฉลิมชัย และ เดชอิศม์ ขาวทอง สส.สงขลา และเลขาธิการพรรคประชาธิปัตย์  ร่มธรรม ระบุว่า ไม่ทราบ เพราะว่า**ถ้าไม่มีการเทียบเชิญหรือมีการพูดคุยอย่างเป็นทางการไม่สามารถนำเรื่องนี้มาพูดคุยในพรรคได้**

Credit:
- กองบรรณาธิการ SPACEBAR


========================================

ID: 19097
Title: ‘นพ.พรหมินทร์’ โบ้ย ‘สลค.’ ปม ‘พปชร.’ ทวงเอกสารกรอกคุณสมบัติให้ ‘บิ๊กป๊อด’ 
Slug: prommin-explains-about-ministerial-position-of-the-palang-pracharath-party
Published At: 2024-08-27 10:59:22
Locale: th
Excerpt: ‘นพ.พรหมินทร์’ ปัดตอบปม ‘พลังประชารัฐ’ ทวงเอกสารกรอกคุณสมบัติให้ ‘บิ๊กป๊อด’ บอกอยู่ที่ ‘สลค.’ จะส่งหรือไม่ ลั่นนำรายชื่อรัฐมนตรีใหม่ขึ้นทูลเกล้าฯ เมื่อพร้อม
Category: การเมือง, politics
Tags: 

Highlights:
- ‘นพ.พรหมินทร์’ ปัดตอบปม ‘พลังประชารัฐ’ ทวงเอกสารกรอกคุณสมบัติให้ ‘บิ๊กป๊อด’
- บอกอยู่ที่ ‘สลค.’ จะส่งหรือไม่ ลั่นนำรายชื่อรัฐมนตรีใหม่ขึ้นทูลเกล้าฯ เมื่อพร้อม

Content:

**นพ.พรหมินทร์ เลิศสุริย์เดช** เลขาธิการนายกรัฐมนตรี กล่าวถึงความคืบหน้ารายชื่อคณะรัฐมนตรี ว่า ขณะนี้ทุกพรรคได้เสนอเข้ามาเรียบร้อยแล้ว การตรวจสอบโดยสำนักเลขาธิการคณะรัฐมนตรี (สลค.) กำลังดำเนินการอยู่

เมื่อถามว่าได้มีการพิจารณารายชื่อของพรรคพลังประชารัฐ ครบทั้ง 4 คนที่เสนอมาหรือไม่ และได้มีการพิจารณาดึงพรรคประชาธิปัตย์มาร่วมรัฐบาลด้วยหรือไม่ เลขาธิการนายกฯ กล่าวว่า ขณะนี้เนื่องจากบางพรรคยังมีความสับสน และยังมีความไม่แน่นอนภายใน ซึ่งกำลังพิจารณาอยู่

พรรคพลังประชารัฐได้ส่งรายชื่อมาแล้ว แต่ยังมีความสับสนในบางตำแหน่ง 


ส่วนได้มีการขีดเส้นหรือไม่ว่า พรรคร่วมรัฐบาลที่จะส่งรายชื่อจะต้องสามารถเคลียร์ตัวเองได้เสร็จสิ้นเมื่อใด นพ.พรหมินทร์ กล่าวว่า **อำนาจการตั้ง ครม.อยู่ที่นายกรัฐมนตรี** ซึ่งเราคงไม่ไปก้าวล่วง เพราะสุดท้ายแล้ว จะอยู่ที่พระบรมราชโองการโปรดเกล้าฯ แต่งตั้ง ที่ผ่านมา มีข่าวคาดการณ์กันไปต่าง ๆ นานา ซึ่งไม่ตรงกับความเป็นจริง และขอไม่เปิดเผยชื่อใด ๆ

เมื่อถามย้ำถึงคำยืนยันว่า พรรคพลังประชารัฐจำเป็นต้องมาทั้งพรรคหรือไม่ นพ.พรหมินทร์ กล่าวว่า เราทำตามกฎหมาย ซึ่งเป็นอำนาจของนายกรัฐมนตรี ส่วนจะเป็นไปได้หรือไม่ที่จะนำมาไม่ครบทั้ง 4 คนของพรรคพลังประชารัฐ เลขาธิการนายกฯ กล่าวว่า _**“ไม่ใช่นายกรัฐมนตรี ตอบแทนไม่ได้”**_

สำหรับกรณีของ พล.ต.อ.พัชรวาท วงษ์สุวรรณ มีความชัดเจนอย่างไร หลังจากที่ได้ออกหนังสือทวงใบกรอกประวัติรัฐมนตรี นพ.พรหมินทร์ กล่าวว่า _**“เอกสารของ พล.ต.อ.พัชรวาท ทางพรรคพลังประชารัฐได้ส่งมาให้เรียบร้อยแล้ว แต่ส่วนของ สลค.จะส่งใบกรอกประวัติไปให้หรือไม่ อยู่ที่ สลค.”**_

เมื่อถามว่า พรรคเพื่อไทยได้มีการกำหนดเวลาไว้หรือไม่ ว่าจะนำรายชื่อรัฐมนตรีใหม่ขึ้นทูลเกล้าฯ เมื่อใด นพ.พรหมินทร์ กล่าวว่า _**“เมื่อพร้อม”**_

### **‘สมศักดิ์’ รับกรอกประวัติแล้ว** 

ขณะที่ **สมศักดิ์ เทพสุทิน รมว.สาธารณสุข** ยอมรับว่า ได้กรอกประวัติเป็นรัฐมนตรีแล้ว แต่ไม่ทราบว่าอยู่ที่เดิมหรือไม่

### **‘บิ๊กป๊อด-พิมพ์ภัทรา-สันติ’ ลาประชุม ครม.**

ผู้สื่อข่าวรายงานว่า สำหรับการประชุมคณะรัฐมนตรี (ครม.) วันนี้ มีรัฐมนตรีแจ้งลาประชุม 3 คน ประกอบด้วย พล.ต.อ.พัชรวาท วงษ์สุวรรณ รองนายกรัฐมนตรี และ รมว.ทรัพยากรธรรมชาติ, พิมพ์ภัทรา วิชัยกุล รมว.อุตสาหกรรม และ สันติ พร้อมพัฒน์ รมช.สาธารณสุข

Credit:
- กองบรรณาธิการ SPACEBAR


========================================

ID: 19096
Title: ‘คลัง’ ผนึกกำลัง 7 แบงค์รัฐ ออก 14 มาตรการเร่งด่วนช่วยผู้ประสบภัยน้ำท่วม
Slug: economic-business-floodin-government-bank-debt-interest-loan
Published At: 2024-08-27 10:47:51
Locale: th
Excerpt: ‘คลัง’ ผนึกกำลัง 7 แบงค์รัฐ ออก 14 มาตรการเร่งด่วนช่วยผู้ประสบภัยน้ำท่วม
Category: ธุรกิจ-เศรษฐกิจ, business, เศรษฐกิจ, economics
Tags: 

Highlights:
- มาตรการพักชำระหนี้ ลดดอกเบี้ย


- มาตรการสินเชื่อดอกเบี้ยต่ำ

- ช่วยผู้ประสบภัยน้ำท่วม จาก 7 แบงค์รัฐ

Content:

วันนี้ (27 มี.ค.) พิชัย ชุณหวชิร รองนายกฯ และรมว.คลัง จุลพันธ์ อมรวิวัฒน์ และนายเผ่าภูมิ  โรจนสกุล รมช.คลัง เปิดเผยว่า สถานการณ์อุทกภัยได้ก่อให้เกิดความเสียหายต่อทรัพย์สินและกระทบต่อชีวิตความเป็นอยู่ การประกอบอาชีพ และการดำเนินธุรกิจของประชาชนเป็นอย่างมาก เพื่อการแก้ไขอย่างเร่งด่วน กระทรวงการคลังร่วมกับสถาบันการเงินเฉพาะกิจ จึงได้ออกมาตรการด้านการเงินทั้งมาตรการพักชำระหนี้ ลดดอกเบี้ย และมาตรการสินเชื่อดอกเบี้ยต่ำ เพื่อให้ความช่วยเหลือและบรรเทาความเดือดร้อนแก่ประชาชนที่ได้รับผลกระทบจากสถานการณ์อุทกภัย ดังนี้

**ธนาคารออมสิน**

1) มาตรการพักชำระหนี้ สำหรับลูกค้าสินเชื่อรายย่อยที่มีวงเงินสินเชื่อไม่เกิน 10 ล้านบาท ได้รับการพักชำระหนี้เงินต้นและลดดอกเบี้ยร้อยละ 50 เป็นระยะเวลา 3 เดือน

2) มาตรการสินเชื่อดอกเบี้ยต่ำ จำนวน 2 โครงการ ได้แก่  
\- โครงการสินเชื่อฉุกเฉินเพื่อช่วยเหลือผู้ประสบภัยพิบัติ วงเงินต่อรายไม่เกิน 10,000 บาท อัตราดอกเบี้ย ร้อยละ 0.6 ต่อเดือน ระยะเวลากู้ไม่เกิน 15 เดือน ปลอดชำระเงินงวดใน 3 เดือนแรก  
\- โครงการสินเชื่อเคหะผู้ประสบภัย วงเงินกู้ต่อรายสูงสุดร้อยละ 100 ของราคาประเมิน อัตราดอกเบี้ยเริ่มต้นร้อยละ 2 ต่อปี  
**ธนาคารเพื่อการเกษตรและสหกรณ์การเกษตร (ธ.ก.ส.)** จัดทำมาตรการเสริมสภาพคล่องและฟื้นฟูลูกค้า วงเงินรวม 20,000 ล้านบาท ประกอบด้วย

1) โครงการสินเชื่อเพื่อเป็นค่าใช้จ่ายฉุกเฉิน ปี 2567/68 วงเงินต่อรายไม่เกิน 50,000 บาท อัตราดอกเบี้ย MRR (ปัจจุบัน MRR ของ ธ.ก.ส. เท่ากับร้อยละ 6.975 ต่อปี) ระยะเวลากู้ไม่เกิน 3 ปี ปลอดชำระดอกเบี้ยใน 6 เดือนแรก

2) โครงการสินเชื่อฟื้นฟูและพัฒนาคุณภาพชีวิต วงเงินต่อรายไม่เกิน 500,000 บาท อัตราดอกเบี้ย MRR - 2 ต่อปี ระยะเวลากู้ไม่เกิน 15 ปี

**ธนาคารอาคารสงเคราะห์ (ธอส.)**

1) มาตรการลดเงินงวดและลดอัตราดอกเบี้ย สำหรับลูกค้าปัจจุบันจะได้รับการลดเงินงวดร้อยละ 50  
จากเงินงวดที่ชำระปกติ และลดอัตราดอกเบี้ยเงินกู้เหลือร้อยละ 2 ต่อปี เป็นระยะเวลา 6 เดือน

2) มาตรการสินเชื่อดอกเบี้ยต่ำ สำหรับลูกค้าใหม่หรือลูกค้าปัจจุบัน สามารถขอสินเชื่อเพิ่มเติมหรือสินเชื่อใหม่เพื่อปลูกสร้างอาคารทดแทนหลังเดิมหรือซ่อมแซมอาคารที่ได้รับความเสียหาย วงเงินต่อรายไม่เกิน 1 ล้านบาท อัตราดอกเบี้ยเริ่มต้นร้อยละ 2 ต่อปี

3) มาตรการประนอมหนี้ สำหรับลูกค้าที่ค้างชำระเงินงวดติดต่อกันมากกว่า 3 เดือนหรืออยู่ระหว่างการประนอมหนี้จะได้รับการปลอดชำระดอกเบี้ยและเงินงวดใน 6 เดือนแรก กรณีลูกค้าที่เสียชีวิตหรือทุพพลภาพถาวร ผู้กู้ร่วมหรือทายาทสามารถผ่อนชำระต่อในอัตราดอกเบี้ยร้อยละ 0.01 ต่อปีตลอดระยะเวลาคงเหลือ และกรณีที่อยู่อาศัยได้รับความเสียหายทั้งหลังและไม่สามารถซ่อมแซมได้สามารถยกเว้นหนี้ในส่วนของอาคารและผ่อนชำระต่อเฉพาะในส่วนของที่ดินที่คงเหลือ

4) มาตรการสินไหมเร่งด่วน สำหรับลูกค้าที่ทำกรมธรรม์ประกันอัคคีภัยที่อยู่อาศัยซึ่งคุ้มครองภัยธรรมชาติจะพิจารณาสินไหมอย่างเร่งด่วน (Fast Track) เป็นกรณีพิเศษ

**ธนาคารพัฒนาวิสาหกิจขนาดกลางและขนาดย่อมแห่งประเทศไทย (ธพว.)**

1) มาตรการพักชำระหนี้ พักชำระหนี้เงินต้นให้สอดคล้องกับระดับความรุนแรงของผลกระทบและลักษณะของธุรกิจแต่ละราย

2) มาตรการสินเชื่อเติมทุน สำหรับซ่อมแซมฟื้นฟูกิจการผ่านโครงการ Smile Biz ธุรกิจยิ้มได้ วงเงินต่อรายสูงสุด 5 ล้านบาท อัตราดอกเบี้ยเริ่มต้นร้อยละ MLR - 1 ต่อปี (ปัจจุบัน MLR ของ ธพว. เท่ากับร้อยละ 7.5 ต่อปี) ระยะเวลากู้สูงสุด 7 ปี ปลอดชำระเงินต้นสูงสุด 6 เดือนแรก  
**ธนาคารเพื่อการส่งออกและนำเข้าแห่งประเทศไทย (ธสน.**) เพิ่มวงเงินทุนหมุนเวียนระยะสั้นชั่วคราวสูงสุดร้อยละ 20 ของวงเงินเดิม ช่วยลดภาระเงินต้นและดอกเบี้ย รวมทั้งช่วยขยายระยะเวลาการชำระเงิน

**ธนาคารอิสลามแห่งประเทศไทย (ธอท.)** สำหรับกลุ่มลูกค้าเดิมที่ได้รับผลกระทบจากภัยพิบัติจะได้รับการพักชำระหนี้เงินต้น ชำระเฉพาะอัตรากำไร เป็นระยะเวลาไม่เกิน 6 เดือน โดยให้ขยายระยะเวลาออกไป ไม่เกินระยะเวลาที่พักชำระและได้รับการยกเว้นค่าชดเชยผิดนัดชำระ (Late charge) ที่เกิดขึ้นทั้งจำนวนจนถึงวันที่ปรับปรุงบัญชี

**บรรษัทประกันสินเชื่ออุตสาหกรรมขนาดย่อม (บสย.)**

1) มาตรการพักชำระค่าธรรมเนียม สำหรับลูกค้า บสย. ที่ถึงกำหนดชำระค่าธรรมเนียมการค้ำประกันสินเชื่อและค่าจัดการค้ำประกันตั้งแต่วันที่ 23 สิงหาคม 2567 ถึงวันที่ 31 ตุลาคม 2567 สามารถพักชำระค่าธรรมเนียมการค้ำประกันสินเชื่อและค่าจัดการค้ำประกันเป็นระยะเวลา 6 เดือนนับจากวันถึงกำหนดชำระ

2) มาตรการพักชำระค่างวด สำหรับลูกหนี้ บสย. ที่อยู่ระหว่างผ่อนชำระตามแผนปรับโครงสร้างหนี้และไม่ผิดนัดชำระหนี้สามารถพักชำระค่างวดเป็นระยะเวลา 3 งวด โดยขอเข้าร่วมโครงการได้จนถึงวันที่ 30 กันยายน 2567

ทั้งนี้กระทรวงการคลังจะติดตามสถานการณ์อย่างใกล้ชิดและพร้อมที่จะออกมาตรการที่เหมาะสมมาดูแลผู้ที่ได้รับผลกระทบอย่างทันท่วงที เพื่อให้ประชาชนสามารถกลับมาดำเนินชีวิตได้ตามปกติโดยเร็วที่สุดและไม่เกิดผลกระทบต่อความเป็นอยู่ของประชาชนและการดำเนินกิจกรรมทางเศรษฐกิจเป็นวงกว้างต่อไป

Credit:
- กองบรรณาธิการ SPACEBAR


========================================

ID: 19095
Title: อ้างชื่อ ‘ราชตฤณมัย’ ผุดกาสิโน คอมเพล็กซ์
Slug: economic-entertainment-complex-casino
Published At: 2024-08-27 10:40:28
Locale: th
Excerpt: Deep SPACE -- เป็นเรื่องบังเอิญหรือจงใจก็ไม่ทราบได้ หลังจาก ทักษิณ ชินวัตร แสดงวิสัยทัศน์ และให้แนวทางเรื่อง กาสิโน คอมเพล็กซ์ ห่างกันไม่ถึงสัปดาห์ ก็มีการเปิดตัวโครงการ เอนเตอร์เทนเม้นท์ คอมเพล็กซ์ โดยระบุว่าทำในนามราชตฤณมัยสมาคมแห่งประเทศไทย ที่มีแหล่งบันเทิงครบ สนามม้า กาสิโน ท่าเรือหรู และคาดเดากันว่า โครงการนี้จะถูกสร้างที่ท่าเรือคลองเตย แต่ทั้งหมดก็ยังคงไม่ชัดเจนในหลายเรื่อง ติดตาม Deep SPACE..ลึกกว่าที่รู้
Category: Deep SPACE, deep-space
Tags: 

Highlights:
- เปิดโครงการ เอนเตอร์เทนเม้นท์ ครบวงจร

- ใช้ชื่อราชตฤณมัยสมาคมแห่งประเทศไทยออกหน้า


- เล็งที่ดินท่าเรือคลองเตย หลังเสนอย้ายท่าเรือออกจากพื้นที่

Content:

**สนามม้าไทยจับมือกลุ่มไทยเบฟ เล็งพัฒนาที่ดินคลองเตย ของการท่าเรือแห่งประเทศไทย ผุดกาสิโน คอมเพล็กซ์ แสนล้าน**

_**‘**นโยบาย**เอนเตอร์เทนเมนต์คอมเพล็กซ์** ผมเคยคิดไว้แต่โดนค้าน แต่วันนี้มีคนเชียร์มาก นโยบายนี้ที่จริงแล้วพื้นที่ ที่เป็นกาสิโนมีไม่ถึง 10% แต่มีในส่วนอื่น ๆ เช่น สวนสนุก และโรงแรม การลงทุนแต่ละแห่ง ในกรุงเทพที่ต้องลงทุนแสนล้าน ลงทุนน้อย ๆ ไม่เอา มันไม่หล่อมันจะสู้ประเทศอื่นไม่ได้ เราจะถือโอกาสเติมในสิ่งที่เราขาด อย่างวันนี้ เราจะมีคอนเสิร์ตดี ๆ เราไม่มีคอนเสิร์ต ฮอล์ใหญ่พอ เราจะถือโอกาสเติมในสิ่งที่ขาด โดยที่เราไม่ต้องลงทุน’_

อดีตนายกฯ ทักษิณ พ่อนายกฯ **‘อิ๊งค์’** แพทองธาร ประกาศชัดเจนแทนลูกสาว ถึงนโยบายของรัฐบาลพรรคเพื่อไทย บนเวทีแสดงวิสัยทัศน์ Vision for Thailand 2024 ในการจะเปิดเสรีให้มีการจัดตั้งเอนเตอร์เทนเม้นท์ คอมเพล็กซ์ หรือกาสิโนแบบถูกกฎหมายในเมืองไทยก็เป็นเรื่องที่เรียกความสนใจได้แบบสุด ๆ แล้ว 

แต่ล่าสุดเรื่องของ **‘กาสิโน คอมเพล็กซ์’** สร้าง **‘เซอร์ไพรส์’** มากขึ้นไปอีก เมื่อกลุ่มนายทหารเก่าที่นั่งเป็นกรรมการอยู่ใน **‘ราชตฤณมัยสมาคมแห่งประเทศไทย’** ในพระบรมราชูปถัมภ์ หรือที่นิยมเรียกกันว่า **‘สนามม้านางเลิ้ง’** เปิดเผยในงานประชุมสมาชิกสามัญประจำปี เมื่อวันเสาร์ที่ 24 สิงหาคมที่ผ่านมา เปิดตัวโครงการ Entertainment Complex มูลค่าการลงทุนกว่า 2 แสนล้าน ภายใต้ชื่อ **‘The Royal Siam Haven’**

เอนเตอร์เทนเม้นท์ คอมเพล็กซ์ ดังกล่าวจะรูปแบบครบวงจรระดับ World Class ซึ่งจะเป็นทั้งสนามม้าแห่งใหม่ที่เป็นสนามม้าเพื่อการแข่งขันระดับสากล โรงแรมระดับ 6  ดาว  สนามกอล์ฟที่กว้างขวาง ยอร์ชคลับ ภัตตาคารหรู โรงละคร โรงพยาบาล การท่องเที่ยวเชิงสุขภาพ ศูนย์การเรียนรู้ และกิจกรรมกีฬาและบันเทิงอื่น ๆ อีกมากมายเพื่อความสมบูรณ์แบบ

มีการจดทะเบียนตั้งบริษัท Royal Sport Complex จำกัด หรือ RSC ซึ่งเป็น Partner ร่วมกับราชตฤณมัยสมาคมฯ โดยมี แกนหลักคือ **‘อริย์ธัช รัตนศุทธพบูลย์’** รองประธานกรรมการอำนวยการและนายสนามราชตฤณมัยสมาคมแห่งประเทศไทยในพระบรมราชูปถัมภ์ และประธานโครงการ**‘The Royal Siam Haven’**

มีกระแสข่าวว่า ราชตฤณมัยฯ ได้เซ็นบันทึกความเข้าใจ หรือ MOU กับกลุ่มทุนเอกชนของไทยที่จะเข้ามาร่วมทุนเรียบร้อยแล้ว คือกลุ่ม **‘Asset World Corp’**หรือ AWC ในเครือไทยเบฟ ของเจ้าสัวเจริญ สิริวัฒนภักดี และจะมีการเจรจาดึงกลุ่มทุนกาสิโนระดับบิ๊กของโลกมาร่วมลงทุนด้วย 

AWC เป็นหนึ่งในผู้พัฒนาอสังหาริมทรัพย์ขนาดใหญ่ของไทยที่มีศักยภาพในการพัฒนาโครงการมิกซ์ยูสขนาดใหญ่ทั้งในกรุงเทพฯ คือ เอเชียทีค และหัวเมืองท่องเที่ยวหลักของไทย ซึ่งมีการพัฒนาโรงแรม อาคารสำนักงาน และพื้นที่เช่าขนาดใหญ่ที่มีชื่อเสียง จึงคาดหมายว่ามีโอกาสเป็นหนึ่งในพันธมิตรที่เข้ามาร่วมทุนพัฒนาโครงการดังกล่าว

ถึงแม้จะยังไม่เปิดเผยที่ตั้งของโครงการ แต่มีกระแสข่าวว่าน่าจะมีร่วมกันในการเสนอขอเข้าไปเช่าพื้นที่สัมปทานระยะยาวกับการท่าเรือแห่งประเทศไทยที่มีแผนจะพัฒนาพื้นที่บริเวณท่าเรือคลองเตย

ที่ดินท่าเรือคลองเตย มีกระทรวงคมนาคมเป็นผู้รับผิดชอบ ในรัฐบาลเศรษฐา ทวีสิน ได้สั่งทำแผนการพัฒนาพื้นที่บริเวณท่าเรือคลองเตยของการท่าเรือ ฯ ทั้งหมดกว่า 2,353 ไร่ จะสามารถนำพื้นที่มาปรับปรุงพัฒนาใหม่เพื่อใช้ประโยชน์ให้เหมาะสมมากยิ่งขึ้นอย่างไร และกระทรวงคมนาคม ได้ตั้งคณะทำงานเพื่อพิจารณาความเป็นไปได้ในการย้ายท่าเรือกรุงเทพ (คลองเตย) มี **‘สุริยะ จึงรุ่งเรืองกิจ’**รมว.คมนาคม เป็นประธานขึ้นมา 1 ชุด จากนั้นก็เงียบหายไป

สำหรับราชตฤณมัยสมาคมฯ เคยเป็นผู้บริหารสนามม้านางเลิ้งตั้งอยู่ในเขตดุสิต กรุงเทพมหานคร ตั้งแต่ปี  2459 จนกระทั่งหมดสัญญาเช่ากับสำนักงานทรัพย์สินพระมหากษัตริย์เมื่อเดือนกันยายน 2561 และสนามม้านางเลิ้งถูกรื้อถอนตั้งแต่เดือน มีนาคม 2562 ปัจจุบันแปรสภาพเป็นอุทยานเฉลิมพระเกียรติพระบาทสมเด็จพระบรมชนกาธิเบศร มหาภูมิพลอดุลยเดชมหาราช บรมนาถบพิตร

ที่ผ่านมามีบริษัทยักษ์ใหญ่ในวงการกาสิโนระดับโลก เช่น กลุ่ม Las Vegas Sands Corporation กลุ่ม Wynn Resorts กลุ่ม Caesars Entertainment กลุ่ม MGM China Holdings Limited และกลุ่ม Hard Rock Cafe ต่างก็แสดงความสนใจที่จะเข้ามาลงทุนในโครงการนี้

ขณะที่ความเคลื่อนไหวของทุนไทยที่ให้ความสนใจลงทุนในโครงการกาสิโน คอมเพล็กซ์ ประกอบด้วย กลุ่ม UTA หรือ บริษัทอู่ตะเภา อินเตอร์เนชั่นแนล เอวิเอชั่น จำกัด หรือ UTA เพื่อต่อยอดจากโครงการพัฒนาสนามบินอู่ตะเภาและเมืองการบินภาคตะวันออก 

ในขณะที่ กลุ่มซีพี เจริญโภคภัณฑ์ ต้องการลงทุนเพื่อต่อยอดโครงการรถไฟความเร็วสูงเชื่อม 3 สนามบิน (ดอนเมือง สุวรรณภูมิ อู่ตะเภา) ที่บริษัทเอเชีย เอราวัน จำกัด ที่มีเครือเจริญโภคภัณฑ์ (ซีพี) เป็นผู้ถือหุ้นใหญ่ และได้สิทธิพัฒนาทั้งพื้นที่มักกะสันและศรีราชา โดยกลุ่มซีพีตั้งเป้าหมายที่จะลงทุนสถานบันเทิงครบวงจรที่พื้นที่มักกะสัน

ในขณะที่กลุ่มเดอะ มอลล์ กรุ๊ป ตั้งเป้าลงทุนสถานบันเทิงครบวงจร ที่โครงการมิกซ์ยูสบนพื้นที่กว่า 100 ไร่ บริเวณสี่แยกบางนา ที่เริ่มก่อสร้างตั้งแต่ปี 2561 และคาดว่าจะแล้วเสร็จและเปิดให้บริการบางส่วนในปี 2568 ซึ่งที่นี่ตั้งเป้าหมายให้เป็นศูนย์การค้าที่มีขนาดใหญ่ที่สุดในเอเชียตะวันออกเฉียงใต้ ที่รวมศูนย์การค้า คอนเสิร์ตฮอลล์ และกิจกรรมบันเทิง (แบงค็อก อารีน่า) ด้วยมูลค่าการลงทุนกว่า 5 หมื่นล้านบาท

Credit:
- เด็กเทพ


========================================

ID: 19094
Title: ไม่ต้องเดาเดี๋ยวเล่าให้ฟัง! ‘พิธา’ มาทำอะไรที่บอสตัน หลังได้รับจดหมายจากฮาร์วาร์ด 
Slug: pita-limjaroenrat-27-aug-2024
Published At: 2024-08-27 10:09:58
Locale: th
Excerpt: ‘พิธา’ เฉลยมาทำอะไรที่บอสตัน หลังได้รับจดหมายจากฮาร์วาร์ด เผยได้พูดคุยกับอดีตนายกนิวซีแลนด์ ผู้นำการเมือง-เศรษฐกิจ จากนานาชาติ และน้องๆ คนไทย เตรียมอัปเดตเรื่องราวผ่านคอลัมน์ให้แฟนๆ ได้ติดตาม  
Category: การเมือง, politics, การเมืองระดับชาติ, national
Tags: 

Highlights:
- ‘พิธา’ เฉลยมาทำอะไรที่บอสตัน หลังได้รับจดหมายจากฮาร์วาร์ด 

- เผยได้พูดคุยกับอดีตนายกนิวซีแลนด์ ผู้นำการเมือง-เศรษฐกิจ จากนานาชาติ และน้องๆ คนไทย 

- เตรียมอัปเดตเรื่องราวผ่านคอลัมน์ให้แฟนๆ ได้ติดตาม  


Content:

[**‘พิธา ลิ้มเจริญรัตน์’**](https://www.facebook.com/timpitaofficial/posts/pfbid0nadNVvCBzwg8ehCaKeqSEoSZG54qp2Ad6h2sSf5uFnrM6cYZK1mb6AJhKvZMaaf5l) **อดีตหัวหน้าพรรคก้าวไกล** โพสต์ข้อความบนเฟซบุ๊กส่วนตัว บอกเล่าเรื่องราวในบทบาทใหม่ ในฐานะ Visiting Democracy Fellow ที่มหาวิทยาลัยฮาร์วาร์ด หลังถูกตัดสิทธิทางการเมือง 10 ปี โดยโพสต์ดังกล่าวระบุว่า 

ไม่ต้องเดาเดี๋ยวเล่าให้ฟัง! พิธามาทำอะไรที่บอสตัน กับการกลับมาของคอลัมน์ ‘จดหมายจากฮาร์วาร์ด’ 15 ปี ให้หลังจากครั้งแรก บน www.medium.com/@limjaroenrat 

**ยกตัวอย่างของคนที่ได้มาเจอที่นี้** :

ได้คุย อดีตผู้นำการเมือง อดีตนายกนิวซีแลนด์และอดีต สส เวเนซุเอลา, ผู้นำภาคประชาสังคมของบังคลาเทศ, ข้าราชการจากจีน, ขรก. แบงค์ชาติญี่ปุ่น, อดีตทีมนโยบาย AI ของ VP Harris, อดีตอาจารย์ที่เคยสอนผม, อาจารย์คนใหม่ๆ ที่มีข้อมูลแรงงานและสิทธิชาติพันธุ์ และที่สำคัญ น้องๆคนไทย ที่มาเรียนที่บอสตันหลายคน บอกได้คำเดียวว่า เก่งกันมากๆ! 

**ยกตัวอย่างเรื่องเราคุยกัน :**

1.  autocrats inc - ความเหมือนความต่างของไทย เวเนซุเอลา บังคลาเทศ ณ ปัจจุบัน
2.  ผลกระทบต่อไทยจากผลการเลือกตั้งประธานาธิบดีสหรัฐ ถ้าคนนี้ชนะ ผลกระทบที่น่าเกิดต่อไทยคืออะไร ถ้าคนนั้นชนะ ผลกระทบที่น่าเกิดคืออะไร
3.  AI กับพรรคการเมือง กับประชาธิปไตย
4.  โอกาสเศรษฐกิจใหม่ๆ ของไทยที่เกิดจาก policy change ของสหรัฐ
5.  ผมจะลองติดต่อ Harvard Humanitarian Initiative ที่คาดว่ามีกระบวนการแก้ปัญหาภัยพิบัติ ผ่านหลักคิด “risk, resilience, and response” และการนำเทคโนโลยี นวัตกรรม มาบริหารจัดการเวลา น้ำท่วม ไฟป่า โรคระบาด เขามีหลักคิดและแนวทางแก้ปัญหาอย่างไร ได้ความอย่างไร จะมาเขียนมาอภิปรายนอกสภาให้ฟังครับ

Credit:
- กองบรรณาธิการ SPACEBAR


========================================

ID: 19093
Title: แจฮยอน ถ่ายทอดจังหวะสุดโรแมนติกในเพลงไตเติล ‘Smoke’ จากอัลบั้มเดี่ยวชุดแรก ‘J’ 
Slug: jaehyun-first-album-j
Published At: 2024-08-27 09:56:15
Locale: th
Excerpt: แจฮยอน (JAEHYUN) สื่อความรู้สึกของตัวเองมากที่สุดผ่านอัลบั้มเดี่ยวชุดแรก ‘J’ พร้อมถ่ายทอดจังหวะสุดโรแมนติกในเพลงไตเติล ‘Smoke’ แนวฮิปฮอป อาร์แอนด์บี 
Category: ศิลปะ-วัฒนธรรม, culture, ดนตรี, music
Tags: 

Highlights:
- แจฮยอน (JAEHYUN) สื่อความรู้สึกของตัวเองมากที่สุดผ่านอัลบั้มเดี่ยวชุดแรก ‘J’ พร้อมถ่ายทอดจังหวะสุดโรแมนติกในเพลงไตเติล ‘Smoke’ แนวฮิปฮอป อาร์แอนด์บี 

Content:

แจฮยอน (JAEHYUN) ศิลปินหนุ่มจากวง เอ็นซีที (NCT) เดบิวต์ในฐานะศิลปินเดี่ยวพร้อมกับอัลบั้มชุดแรก ‘J’ ที่ปล่อยออกมาให้รับฟังเรียบร้อย ในวันที่ 26 สิงหาคม 2567 ผ่านแพลตฟอร์มสตรีมมิงเพลงทางออนไลน์ทั่วโลก เช่น iTunes, Apple Music, Spotify, Melon, Genie, FLO, QQ Music ฯลฯ  

เพื่อให้สมกับที่เป็นอัลบั้มเดี่ยวชุดแรกของ JAEHYUN (แจฮยอน) เขาจึงมีส่วนร่วมในการเขียนเนื้อเพลงและทำนอง ตลอดจนการคิดทิศทางของผลงานและชื่ออัลบั้ม ซึ่งชื่ออัลบั้ม ‘J’ ได้สื่อความหมายถึงความเป็น แจฮยอน มากที่สุด เพราะมาจากนิสัยส่วนตัวที่ชอบเขียนอักษรย่อ ‘J’ ไว้บนสิ่งของต่างๆ ของตัวเอง 

ก่อนหน้านี้แจฮยอนได้พิสูจน์ทักษะการร้องและการแสดงที่โดดเด่นผ่านกิจกรรมกลุ่ม NCT, NCT 127 และ NCT DOJAEJUNG รวมถึงการนำเสนออารมณ์ที่มีเอกลักษณ์เฉพาะตัวผ่านโปรเจกต์ช่องจัดเก็บเพลงของ NCT อย่าง ‘NCT LAB’ ในเพลง ‘Forever Only’ และ ‘Horizon’

อัลบั้มชุดแรกของแจฮยอนประกอบด้วยเพลงไตเติลชื่อว่า ‘Smoke’ เวอร์ชันภาษาเกาหลีและภาษาอังกฤษ และเพลงอื่นๆ อีกหลากหลายบรรยากาศ รวมทั้งหมด 8 เพลง นับเป็นอัลบั้มที่เต็มไปด้วยสีสันอันหลากหลายที่เขาสามารถแสดงออกมาให้เห็นผ่านอารมณ์และเสียงของตัวเอง โดยแจฮยอนได้กล่าวแนะนำว่า “อัลบั้มที่เหมาะกับการฟังตั้งแต่ช่วงบ่ายหลังพระอาทิตย์ตกดินไปจนถึงเช้าตรู่ก่อนพระอาทิตย์ขึ้น” 

สำหรับเพลงไตเติล ‘Smoke’ เป็นเพลงแนวฮิปฮอป อาร์แอนด์บี ผสมผสานเสียงร้องที่น่าหลงใหลและเสียงกีตาร์ริฟฟ์เข้ากับไลน์เบสที่เป็นจังหวะ อีกทั้งความน่าประทับใจยังอยู่ตรงท่อนคอรัสที่มีการปรับเสียงต่ำลงอย่างเรียบง่ายและติดหู เนื้อเพลงที่แจฮยอนมีส่วนร่วมในการเขียนพูดถึงช่วงเวลาสุดโรแมนติกในรถกับคนรัก ด้วยการนำมาเปรียบเทียบกับควันที่ลอยขึ้นมาจากบูมบ๊อกซ์พร้อมเสียงดนตรี ด้านมิวสิกวิดีโอของเพลงนี้มีเนื้อหาของความหลงตัวเอง (Narcissism) โดยจะถ่ายทอดเรื่องราวราวกับภาพยนตร์เกี่ยวกับแจฮยอนผู้รักตัวเองและผลักดันตัวเองจนถึงที่สุด ซึ่งการผลิตที่ใส่ใจในทุกรายละเอียดและกระตุ้นให้เกิดความรู้สึกตึงเครียดนี้ สามารถดึงดูดผู้ชมให้เข้าถึงอารมณ์เดียวกันได้เป็นอย่างดี

ในอัลบั้มชุดแรกนี้ยังมี 2 เพลงที่ถูกปล่อยออกมาล่วงหน้าภายใต้ธีมเกี่ยวกับ ‘ดอกไม้’ แต่บรรยากาศแตกต่างกันอย่างเพลง ‘Dandelion’ แนวอาร์แอนด์บีจังหวะปานกลางสุดสดใสร่าเริง บอกเล่าถึงความทรงจำอันบริสุทธิ์ของดอกแดนดิไลออนที่เบ่งบานบนท้องถนน และเพลง ‘Roses’ แนวอาร์แอนด์บีที่มีอารมณ์สุดเซ็กซี่ ชวนให้นึกถึงความทรงจำของดอกกุหลาบและความคิดถึงใครสักคน  

นอกจากนี้ ยังมีเพลง ‘Flamin’ Hot Lemon’ ที่แจฮยอนร่วมเขียนเนื้อเพลงและเรียบเรียงกับ ‘Emotional Oranges’ ดูโอแนวอาร์แอนด์บี/ป๊อปชื่อดังของสหรัฐอเมริกา เปรียบเทียบ ‘Flamin’ Hot Lemon’ กับช่วงเวลาที่ได้อยู่ร่วมกับใครสักคน, ‘Completely’ เพลงบัลลาดที่มีเสียงเครื่องสายและเปียโน สื่อความรู้สึกตรงไปตรงมาที่อยากจะทำความรู้จักและรักอีกฝ่ายให้มากขึ้นทุกวินาที, ‘Easy’ เพลงอาร์แอนด์บีจังหวะปานกลาง เนื้อเพลงถ่ายทอดความเจ็บปวดที่ไม่สามารถรู้ความรู้สึกของคนรัก แต่ก็ยังแสดงความโรแมนติกที่มีต่อคนรักอย่างเรียบง่าย และ ‘Can’t Get You’ เพลงอาร์แอนด์บีจังหวะปานกลางที่เต็มไปด้วยอารมณ์แจ๊ส เนื้อเพลงที่เขียนโดยแจฮยอนคนเดียว บรรยายฉากและความทรงจำตามสัญชาตญาณเกี่ยวกับคนที่ไม่สามารถนำออกไปจากความคิดตัวเองได้ 

รับชมมิวสิกวิดีโอเพลงไตเติล ‘Smoke’ ของแจฮยอนได้ที่ลิงก์ด้านล่างเลย!

Credit:
- กองบรรณาธิการ SPACEBAR


========================================

ID: 19092
Title: ‘เลขากฤษฎีกา’ ยังไม่เห็นโผรายชื่อ ‘รมต.ใหม่’ ชี้พิจารณาปมจริยธรรม ตามกรอบจริยธรรมศาลรธน.  
Slug: secretary-general-of-the-council-of-state-27-aug-2024
Published At: 2024-08-27 09:53:30
Locale: th
Excerpt: ‘เลขากฤษฎีกา’ ยังไม่เห็นโผรายชื่อ ‘รมต.ใหม่’ ชี้พิจารณาปมจริยธรรม ตามคำวินิจฉัยศาลรัฐธรรมนูญ  บอกหากอิง ‘หลักโกหก’ ประชาชนคงโดนกันหมด
Category: การเมือง, politics, การเมืองระดับชาติ, national
Tags: 

Highlights:
- ‘เลขากฤษฎีกา’ ยังไม่เห็นโผรายชื่อ ‘รมต.ใหม่’ ชี้พิจารณาปมจริยธรรม ตามคำวินิจฉัยศาลรัฐธรรมนูญ  บอกหากอิง ‘หลักโกหก’ ประชาชนคงโดนกันหมด

Content:

ก่อนการประชุมคณะรัฐมนตรี ที่ทำเนียบรัฐบาลวันนี้ (27 ส.ค.) **ปกรณ์ นิลประพันธ์ เลขาธิการคณะกรรมการกฤษฎีกา** ให้สัมภาษณ์ถึงการส่งรายชื่อของพรรคการเมืองเพื่อตรวจสอบคุณสมบัติรัฐมนตรีว่า ยังไม่เห็น และไม่รู้ว่าแต่ละพรรคส่งเกินจำนวนโควตาหรือไม่ 

ส่วนการตรวจสอบรัฐมนตรีต้องมีความเข้มข้นในเรื่องอะไรหรือไม่ เลขากฤษฎีกา ระบุ ต้องดูประเด็นปัญหาข้อกฎหมาย และตามที่สำนักเลขาธิการคณะรัฐมนตรี (สลค.) ตั้งประเด็นมามีเท่านั้น

ส่วนที่มีกระแสข่าวว่ารัฐมนตรีบางคนมีคดีต่างประเทศจะต้องนำมาพิจารณาด้วยหรือไม่ เลขากฤษฎีกา ชี้แจงว่ายังไม่แน่ใจว่าเขาจะส่งอะไรมา เพราะยังไม่เห็นรายชื่อ ส่วน**หลักจริยธรรมกว้างแค่ไหน** จะมีขอบเขตกำหนดไว้หรือไม่ เลขากฤษฎีกา หัวเราะก่อนตอบว่า **คงตามหลักคำวินิจฉัยของศาลรัฐธรรมนูญ** 

เมื่อถามย้ำว่า**กรณีเคยสัญญาแล้วกลับคำโกหก**จะเข้าเงื่อนไขหรือไม่ เลขากฤษฎีกา หัวเราะก่อนตอบว่า **ถ้าอย่างนั้นก็โดนกันหมดเลย**

Credit:
- กองบรรณาธิการ SPACEBAR


========================================

ID: 19091
Title: ทำไมนักบอลต้องเจาะรูถุงเท้า? เจาะเอาเท่หรือมีเหตุผล และใครที่ทำเป็นคนแรก 
Slug: football-players-cut-holes-in-their-socks
Published At: 2024-08-26 17:50:45
Locale: th
Excerpt: เชื่อว่าหลายคนคงมีคำถามนี้เหมือนกันเวลาเห็นด้านหลังของถุงเท้านักฟุตบอลเป็นรูกลมๆ สงสัยว่าพวกเขาเจาะถุงเท้าดีๆ ให้มันขาดเป็นรูทำไม เจาะเอาเท่ หรือจริงๆ แล้วมันมีเหตุผลที่พวกเขาต้องเจาะ อย่างเช่น จู๊ด เบลลิ่งแฮม จะเจาะรูที่ถุงเท้าแต่ละข้างสามรูด้วยระยะห่างที่เท่าๆ กัน คำถามคือ พวกเขาทำมัน ‘ทำไม’ วันนี้เรามีคำตอบมาให้ครับ 
Category: กีฬา, sport
Tags: 

Highlights:
- จู๊ด เบลลิ่งแฮม จะเจาะรูที่ถุงเท้าแต่ละข้างสามรูด้วยระยะห่างที่เท่าๆ กัน 
-  คำถามคือ พวกเขาทำมัน ‘ทำไม’ วันนี้เรามีคำตอบมาให้ครับ

Content:

ทำไมนักบอลต้องเจาะรูถุงเท้า? 

เชื่อว่าหลายคนคงมีคำถามนี้เหมือนกันเวลาเห็นด้านหลังของถุงเท้านักฟุตบอลเป็นรูกลมๆ สงสัยว่าพวกเขาเจาะถุงเท้าดีๆ ให้มันขาดเป็นรูทำไม เจาะเอาเท่ หรือจริงๆ แล้วมันมีเหตุผลที่พวกเขาต้องเจาะ เพราะในปัจจุบันนี่คือเทรนด์ที่ผู้เล่นชื่อดังหลายต่อหลายคนทำกันเป็นปกติ ไม่ว่าจะเป็นในศึก ยูโร 2024, โคปา อเมริกา, โอลิมปิก และ ยูฟ่า ซูเปอร์คัพ ที่เพิ่งจบไป เราจะเห็นนักบอลเจาะรูถุงเท้าบริเวณน่องด้านหลังหลายๆ แบบตามสไตล์ของแต่ละคน อย่างเช่น จู๊ด เบลลิ่งแฮม จะเจาะรูที่ถุงเท้าแต่ละข้างเป็นจำนวนสามรูด้วยระยะห่างที่เท่าๆ กัน คำถามคือ พวกเขาทำมัน ‘ทำไม’ วันนี้เรามีคำตอบมาให้ครับ 

“ถุงเท้ามันรัดบริเวณน่องแน่นเกินไป” โทเบียส เชฟเลอร์ หัวหน้าฝ่ายทีมกีฬาและสโมสรอาชีพของ ฮัมเมล แบรนด์กีฬาชื่อดังกล่าว “ถุงเท้าทำให้นักฟุตบอลรู้สึกไม่สบายตัวเวลาสวมใส่เมื่อถูกกดทับที่กล้ามเนื้อ แบรนด์ต่างๆ จะเลือกถุงเท้าที่สมบูรณ์แบบมาวางขายในร้านมากกว่าจะใส่ใจเรื่องความสบายของผู้เล่น สำหรับบางแบรนด์รูปลักษณ์ของถุงเท้ามีความสำคัญมากกว่าการใช้งาน” เขากล่าวเพิ่ม

ต้องบอกก่อนว่าเทรนด์ถุงเท้าฟุตบอลเป็นรูนี้ได้รับความนิยมในหมู่นักฟุตบอลมาหลายปีแล้ว และการเจาะรูต่างๆ ก็เกิดขึ้นในรูปแบบที่ต่างกัน ไม่ใช่แค่ จู๊ด เบลลิ่งแฮม ตามที่เรายกตัวอย่างไปเท่านั้นที่ทำแบบนี้ ยังมี กาเบรียล มาร์ติเนลลี และ บูกาโย่ ซาก้า สองปีกของอาร์เซนอล, เนย์มาร์ กองหน้าซูเปอร์สตาร์บราซิล และไคล์ วอล์คเกอร์ ของแมนฯ ซิตี้ ก็ทำแบบนี้เหมือนกัน แต่เชื่อกันว่าคนที่เป็น ‘จุดเริ่มต้น’ ของถุงเท้ารูพรุนนี้น่าจะเป็น ‘แดนนี่ โรส’ แบ็คซ้ายชาวอังกฤษที่เคยทำแบบนี้ตอนศึกฟุตบอลโลก 2018 ที่รัสเซีย (เนย์มาร์ก็ทำเหมือนกันในตอนนั้น) โดยเหตุผลของทั้งคู่เหมือนกับเบลลิ่งแฮมคือ ทำเพื่อช่วยให้เลือดตรงน่องไหลเวียนดีขึ้น ลดความเสี่ยงในการเกิดตะคริวหรือปวดเมื่อยระหว่างแข่งขัน 

แต่การกระทำแบบนี้ก็ยังมีการถกเถียงกันถึงประโยชน์ในเรื่องสุขภาพจากการเจาะรูถุงเท้า โดยแพทย์ด้านกายภาพบำบัดชื่อดังอย่าง Dr.Rajpal Brar ของ 3CB Performance เคยบอกไว้ว่าเขาไม่ทราบเรื่องของหลักฐานทางการแพทย์ที่บ่งบอกถึงประโยชน์เรื่องนี้ แต่เขากล่าวเสริมว่า “วิธีหนึ่งในการลดแรงกดที่น่องในทางการแพทย์คือวิธีตรงกันข้ามกับการเจาะรูถุงเท้าที่น่อง แต่เป็นการใช้ถุงเท้ารัดๆ ที่มีแรงกดสูงระหว่างเกมซึ่งจะช่วยในการฟื้นฟู มันจะเพิ่มการไหลเวียนของโลหิตและลดอาการบวมได้ในระดับที่แตกต่างกัน ขึ้นอยู่กับระดับแรงกด (ความแน่น) ของถุงเท้า”

ก่อนที่จะมีเทรนด์การเจาะรูถุงเท้าแบบนี้เราก็เคยเห็น ฟรานเชสโก้ ต็อตติ ตำนานโรม่า และ แจ็ค กรีลิช ปีกแมนฯ ซิตี้ ที่ใส่ถุงเท้าสั้นมากๆ ซึ่งรายหลังมีเหตุผลว่าพอซักไปแล้วถุงเท้ามันหดตัว และเมื่อเล่นได้ดีเวลาใส่ถุงเท้าสั้นเขาก็จะใส่แบบนี้ต่อไป และในช่วงเดียวกันก็มีถุงเท้ากันลื่นที่ได้รับความนิยมด้วย โดยจุดเริ่มต้นเหมือนจะเป็น แกเร็ธ เบล ที่สวม Truesox (ถุงเท้าที่จะมีปุ่มซิลิโคนนูนบริเวณพื้นรองเท้าเพื่อป้องกันการลื่น ช่วยยึดเกาะได้ดีขึ้น) ทำให้หลังจากนั้นแบรนด์ต่างๆ  จึงได้เริ่มผลิตถุงเท้าที่เป็นแค่ปลอกด้านบนสำหรับผู้เล่น คือคลุมหน้าแข้งแต่เปิดบริเวณเท้าไว้เพื่อให้ใส่กับถุงเท้ากันลื่นได้ 

เจสซี รามิเรซ หัวหน้าผู้ฝึกสอนด้านกีฬาของสโมสรดัลลัส เอฟซี ในเมเจอร์ลีก ซอคเกอร์ บอกว่าไม่ว่าเรื่องความสบายของการเจาะรูถุงเท้าแบบนี้จะถูกต้องทางการแพทย์หรือไม่ก็ตาม แต่ถ้าทำให้ผู้เล่นได้เปรียบพวกเขาก็จะทำแน่นอน นอกจากนั้นการทำแบบนี้ยังสามารถแสดงออกถึงเอกลักษณ์เฉพาะตัวได้ด้วย และการไม่ต้องมานั่งกังวลเรื่องถุงเท้าก็จะทำให้พวกเขามีสมาธิกับเกมมากขึ้น โดยเขาแนะนำเพิ่มว่า “ถ้าเป็นผมผมจะออกแบบเส้นรอบวงบริเวณน่องที่แตกต่างกัน เพื่อไม่ให้ถุงเท้าไหลลงไปกองสำหรับคนที่มีน่องเล็ก และไม่แน่นจนเกินไปสำหรับคนที่น่องใหญ่”

ตอนนี้เชื่อว่าบรรดาสปอร์ตแวร์ต่างๆ ก็น่าจะกำลังคิดค้นหรือทบทวนการผลิตถุงเท้าของพวกเขาใหม่ถ้าไม่อยากให้สัญลักษณ์แบรนด์ของตัวโดนเจาะเป็นรู ซึ่ง เชฟเลอร์ จากฮัมเมลก็บอกด้วยว่า “การเย็บถุงเท้าให้เป็นรูนั้นเป็นไปไม่ได้ในทางเทคนิคและไม่จำเป็นเลย” และเขายังบอกเพิ่มเติมด้วยว่า “ผู้ผลิตจะต้องค้นหาวิธีแก้ปัญหาการผลิตเพื่อให้ได้ ‘ผลิตภัณฑ์ที่ดีที่สุด’ ตอบโจทย์ให้ได้ทั้งสองข้อนั่นก็คือ การตลาด และความสบายของผู้เล่น” เพื่อที่นักเตะจะได้ไม่ต้องมาเจาะรูถุงเท้าแบบนี้อีก

Credit:
- อรรถกร กมลวัธน์
- สันติ อมรสถิตย์


========================================

ID: 19088
Title: เปิดคลังแสงอิซบุลเลาะห์ มีอะไรไว้สู้อิสราเอลบ้าง 
Slug: what-we-know-about-hezbollahs-weapons-arsenal
Published At: 2024-08-26 17:44:25
Locale: th
Excerpt: เปิดคลังแสงอิซบุลเลาะห์ มีอะไรไว้สู้อิสราเอลบ้าง หลังอิสราเอลประกาศจะเปิดฉากโจมตีทางอากาศในเลบานอน 
Category: ต่างประเทศ, world, ความขัดแย้ง, conflict
Tags: 

Highlights:
- อิสราเอล ออกแถลงการณ์เปิดฉากโจมตีทางอากาศในเลบานอนเมื่อวันอาทิตย์ (25 ส.ค.) หลังจากที่ประเมินแล้วว่า กลุ่มฮิซบุลเลาะห์กำลังเตรียมการยิงขีปนาวุธและจรวดเข้ามายังอิสราเอล 
- เป็นที่เลื่องลือว่า อิซบุลเลาะห์เป็นกลุ่มติดอาวุธที่มีอาวุธอันตรายที่สุดในโลก และมีศักยภาพมากพอที่จะสร้างความเสียหายให้กับอิสราเอล และพันธมิตรในภูมิภาคอย่างมากเลยทีเดียว 
- SPACEBAR พาเปิดคลังแสงของกลุ่มอิซบุลเลาะห์ว่ามีอะไรบ้าง 

Content:

สถานการณ์ในตะวันออกกลางยังคงบานปลายต่อเนื่อง หลังกองทัพอิสราเอล (IDF) และกลุ่มติดอาวุธอิซบุลเลาะห์ต่างแก้แค้นผลัดกันโจมตีกันไปมา และล่าสุดที่อิสราเอลออกแถลงการณ์เปิดฉากโจมตีทางอากาศในเลบานอนเมื่อวันอาทิตย์ (25 ส.ค.) หลังจากที่ประเมินแล้วว่า กลุ่มฮิซบุลเลาะห์กำลังเตรียมการยิงขีปนาวุธและจรวดเข้ามายังอิสราเอล ขณะที่กลุ่มอิซบุลเลาะห์ยังไม่ได้ตอบสนองใดๆ ต่อแถลงการณ์ดังกล่าว 

ว่ากันว่ากลุ่มฮิซบุลเลาะห์มีฐานที่มั่นอยู่ในเลบานอนทางตะวันออกของทะเลเมดิเตอร์เรเนียน และได้รับการสนับสนุนขีปนาวุธและจรวดมากกว่า 150,000 ลูกจากอิหร่าน อีกทั้งยังเป็นที่เลื่องลือว่าเป็นกลุ่มติดอาวุธที่มีอาวุธอันตรายที่สุดในโลก และมีศักยภาพมากพอที่จะสร้างความเสียหายให้กับอิสราเอล และพันธมิตรในภูมิภาคอย่างมากเลยทีเดียว  

**SPACEBAR พาเปิดคลังแสงของกลุ่มอิซบุลเลาะห์ว่ามีอะไรบ้าง** 

### **จรวดและขีปนาวุธ**

ฮิซบุลเลาะห์ได้ขยายขนาดและคุณภาพของคลังอาวุธของตัวเองนับตั้งแต่ทำสงครามเต็มรูปแบบครั้งล่าสุดกับอิสราเอลในปี 2006 และปัจจุบัน มีจรวดจำนวนมากที่สามารถโจมตีได้ทุกพื้นที่ในอิสราเอล ได้แก่ : 

*   จรวดปืนใหญ่ไม่มีระบบนำวิถี เช่น ระบบจรวด Falaq-1 และ Falaq-2 ซึ่งมีพิสัยการโจมตีประมาณ 11 กิโลเมตร 
*   ขีปนาวุธนำวิถีแม่นยำ เช่น Fateh 110 ซึ่งมีพิสัยการโจมตีประมาณ 300 กิโลเมตร เพียงพอที่จะยิงจากเลบานอนไปถึงกรุงเทลอาวีฟและเยรูซาเล็มได้ 
*   ขีปนาวุธข้ามทวีป 
*   ขีปนาวุธต่อต้านอากาศยาน 
*   ขีปนาวุธต่อต้านรถถัง 
*   ขีปนาวุธต่อต้านเรือ 

แน่นอนว่าผู้สนับสนุนและซัพพลายเออร์อาวุธหลักของฮิซบุลเลาะห์ก็คือ ‘อิหร่าน’ นอกจากนี้อาวุธส่วนใหญ่ก็มักจะเป็นของอิหร่าน รัสเซีย หรือจีน 

ซัยยิด ฮัสซัน นัซรัลเลาะห์ ผู้นำกลุ่มฮิซบุลเลาะห์ เผยว่า _“ในปี 2021 อิซบุลเลาะห์มีนักรบ 100,000 คน”_ ขณะที่ CIA World Factbook แหล่งข่าวที่อ้างอิงจากสำนักข่าวกรองคาดว่าในปี 2022 อิซบุลเลาะห์จะมีนักรบมากถึง 45,000 คน โดยประมาณ 20,000 คนเป็นนักรบประจำกลุ่ม 

_**“อิซบุลเลาะห์มีจรวดราว 15,000 ลูกในปี 2006 แต่จากการประมาณการอย่างไม่เป็นทางการในช่วงไม่กี่ปีที่ผ่านมา พบว่าตัวเลขดังกล่าวเพิ่มขึ้นเกือบ 10 เท่า”**_ ดีนา อารักจี นักวิเคราะห์ร่วมของบริษัทที่ปรึกษาด้านความเสี่ยง ‘Control Risks’ กล่าว 

### **โดรน**

ก่อนหน้านี้เมื่อช่วงปลายเดือนกรกฎาคมที่ผ่านมา อิสราเอลกล่าวหาว่ากลุ่มฮิซบุลเลาะห์อยู่เบื้องหลังการโจมตียิงโดรนไปทางภาคเหนือของอิสราเอลและที่ราบสูงโกลัน คร่าชีวิตเด็กและเยาวชนที่อยู่อาศัยบริเวณนั้น 12 ราย ถึงแม้อิซบุลเลาะห์จะปฏิเสธ แต่อิสราเอลก็ลั่นวาจาไว้ว่าจะเอาคืนแน่นอน 

นัซรัลเลาะห์ ผู้นำกลุ่มเผยว่า _**“อิซบุลเลาะห์มีโดรนสำรองจำนวนมาก”**_ หนึ่งในนั้นมีโดรนระเบิด (Kamikaze drones) ซึ่งอารักจี บอกว่า “โดรนชนิดนี้ทำให้อิซบุลเลาะห์ได้เปรียบทางยุทธวิธีเนื่องจากสามารถยิงได้จากทุกที่ และโดรนเหล่านี้เป็นอาวุธใช้ครั้งเดียวที่มีราคาไม่แพง” 

นอกจากนี้ ฮิซบุลเลาะห์ก็ยังมี**โดรนโจมตี Shahed 136** และ**ยานบินไร้คนขับของอิหร่านอื่นๆ** ด้วย ซึ่งบางลำมีระบบนำทางแบบคู่ คือ ระบบอิเล็กโทร–ออพติกส์ และ GPS 

### **เป้าหมายทางทะเล**

นัซรัลเลาะห์ เคยกล่าวไว้ก่อนหน้านี้ว่า _**“ในสงครามเต็มรูปแบบ ชายฝั่งทั้งหมดของอิสราเอล ท่าเรือทั้งหมด เรือและเรือเดินทะเลทั้งหมดจะได้รับผลกระทบ”**_ 

นั่นก็เพราะว่า กลุ่มฮิซบุลเลาะห์ม**ีขีปนาวุธต่อต้านเรือความเร็วเหนือเสียง ‘Yakhont’ ของรัสเซีย**ซึ่งมีพิสัยไกล 300 กิโลเมตร และยังมี**ขีปนาวุธต่อต้านเรือ ‘Silkworm’ ที่ผลิตในจีน**อีกด้วย 

อาวุธทั้ง 2 ชนิดนี้มีความแม่นยำและรวดเร็วมาก และมันสามารถใช้โจมตีเป้าหมายในทะเล รวมถึงแท่นขุดเจาะได้ 

### **ระบบป้องกันภัยทางอากาศ**

ฮิซบุลเลาะห์ออกแถลงการณ์ว่า กองกำลังของตัวเองได้ยิงโดรนรุ่น Hermes 450 และ Hermes 900 ของอิสราเอลตกหลายลำระหว่างสงครามอิสราเอล-ฮามาส และยังกล่าวอีกว่าได้ใช้ขีปนาวุธเหล่านี้โจมตีเครื่องบินรบของอิสราเอล 

_**“ขีปนาวุธต่อต้านอากาศยานสามารถสร้างแรงกดดันต่อระบบป้องกันภัยทางอากาศหลายชั้นของอิสราเอลได้ แม้ว่าขีปนาวุธจะไม่ได้ท้าทายอำนาจทางอากาศของอิสราเอลมากนัก แต่ขีปนาวุธเหล่านี้จะทำให้กองทัพอิสราเอลต้องปรับรูปแบบปฏิบัติการโจมตี”**_ อารักจี กล่าว 

### **นักรบและอุโมงค์ใต้ดิน**

เมื่อเดือนที่แล้ว นัซรัลเลาะห์ กล่าวว่า จ**ำนวนนักรบของกลุ่มมีจำนวนเกิน 100,000 นาย รวมถึงมีกองกำลังสำรองด้วย** แถมกลุ่มของเขายังปฏิเสธข้อเสนอจากพันธมิตรอย่างซีเรีย อิรัก เยเมน และอิหร่าน ในการส่งนักรบไปช่วย 

เป็นที่ทราบกันดีว่ากลุ่มติดอาวุธมักมีอุโมงค์เอาไว้สำหรับเก็บอาวุธ และหลบหนี แน่นอนว่ากลุ่มฮิซบุลเลาะห์ก็น่าจะม**ีเครือข่ายอุโมงค์ใต้ดิน**ที่กว้างขวางด้วยเช่นเดียวกัน ซึ่งคาดว่าจะอยู่ในเลบานอนตอนใต้ รวมถึงในหุบเขาเบกาทางตะวันออก ใกล้กับชายแดนซีเรีย 

และอิซบุลเลาะห์ได้อพยพผู้คนออกจากพื้นที่ทางตอนใต้และตะวันออกของเลบานอนแล้ว หลังจากที่อิสราเอลขู่จะตอบโต้  

_**“ฮิซบุลเลาะห์เตรียมพร้อมสำหรับสงครามแบบเดียวกับฮามาส...พวกเขาจะอยู่ใต้ดิน”**_ ผู้เชี่ยวชาญกล่าว

Credit:
- กองบรรณาธิการ SPACEBAR


========================================

ID: 19090
Title: ‘หมอมิ้งค์’โยน ‘เลขาฯ ครม.’ ดูแลปมไม่ส่งเอกสารให้ ‘พัชรวาท’ กรอกประวัติ รมต.
Slug: phrommin-throws-cabinet-secretary-into-view-the-issue-of-not-sending-documents-to-pacharawat-to-fill-out-the-minister's-profile
Published At: 2024-08-26 17:34:32
Locale: th
Excerpt: ‘หมอมิ้งค์’ โยน ‘เลขาฯ ครม.’ ดูแลกรณีไม่ส่งเอกสารให้ ‘พัชรวาท’ กรอกประวัติ รมต. หลัง พปชร.ส่งหนังสือด่วนทวงถาม ขณะที่ สลค.คึกคัก! แคนดิเดต รมต.ส่งคนใกล้ชิดเข้าทำเนียบฯ ตรวจเข้มประวัติ 7 วัน ‘เดชอิศม์-สุทิน’ ส่งเอกสารเพิ่มเติม ‘ภูมิใจไทย’ กลับไปแก้เอกสารก่อนส่งมาใหม่ด้วยตัวเอง
Category: การเมือง, politics, การเมืองระดับชาติ, national
Tags: 

Highlights:
- ‘หมอมิ้งค์’ โยน ‘เลขาฯ ครม.’ ดูแลกรณีไม่ส่งเอกสารให้ ‘พัชรวาท’ กรอกประวัติ รมต. หลัง พปชร.ส่งหนังสือด่วนทวงถาม 
- ขณะ สลค.คึกคัก! แคนดิเดต รมต.ส่งคนใกล้ชิดเข้าทำเนียบฯ ตรวจเข้มประวัติ 7 วัน 
- ‘เดชอิศม์-สุทิน’ ส่งเอกสารเพิ่มเติม ‘ภูมิใจไทย’ กลับไปแก้เอกสารก่อนส่งมาใหม่ด้วยตัวเอง

Content:

**นพ.พรหมินทร์ เลิศสุริยเดช** เลขาธิการนายกรัฐมนตรี ให้สัมภาษณ์กับสื่อมวลชน (26 สิงหาคม 2567) ถึงการที่พรรคพลังประชารัฐ (พปชร.) ออกแถลงการณ์ทวงถามกรณีไม่มีชื่อ **พล.ต.อ.พัชรวาท วงศ์สุวรรณ** ว่า _“มีจดหมายของเขาแล้วไง”_

เมื่อถามว่าได้ส่งเอกสารให้ พล.ต.อ.พัชรวาท ไปแล้วหรือไม่ **นพ.พรหมินทร์** กล่าวว่า ให้เลขาธิการคณะรัฐมนตรี (เลขาฯครม.)  ดูแล ไม่มีอะไร

เมื่อถามย้ำว่าทำไมตอนแรกถึงยังไม่ส่งเอกสารให้ พล.ต.อ.พัชรวาท **นพ.พรหมมินทร์** กล่าวว่า _**“เดี๋ยวขอพิจารณาดู เดี๋ยวก็เห็นเอกสารออกมา”**_

เมื่อถามว่าวันนี้เริ่มมีการไปส่งเอกสารตรวจประวัติที่สำนักเลขาฯ ครม. แล้วใช่หรือไม่ **นพ.พรหมมินทร์** กล่าวว่า ไม่ทราบเลย เดี๋ยวเป็นนางณัฐฎ์จารี อนันตศิลป์ เลขาฯ ครม. ดูแล

**สลค.คึกคัก! แคนดิเดต รมต.ส่งคนใกล้ชิดเข้าทำเนียบฯ ตรวจเข้มประวัติ 7 วัน**

วันเดียวกันนี้ (26 ส.ค. 2567) ผู้สื่อข่าวรายงานความเคลื่อนไหวที่ตึกสำนักเลขาธิการคณะรัฐมนตรี (สลค.) ทำเนียบรัฐบาล บรรยากาศตั้งแต่ช่วงเช้าได้มีทีมงานของผู้ที่มีกระแสข่าวถูกเสนอชื่อเป็นรัฐมนตรี (รมต.) ทยอยนำเอกสารข้อมูลประวัติเพิ่มเติมเข้ามาส่งที่ตึก สลค. เพื่อให้ตรวจสอบคุณสมบัติ   

โดย **เดชอิศม์ ขาวทอง** เลขาธิการพรรคประชาธิปัตย์ (ปชป.) ได้มอบหมายให้บุคคลใกล้ชิดเดินทางเข้าทำเนียบรัฐบาล เพื่อนำเอกสารมาส่ง

ขณะที่ **สุทิน คลังแสง** รัฐมนตรีว่าการกระทรวงกลาโหม (รมว.กลาโหม) ได้ให้ทีมงานมาส่งเอกสารประวัติเพิ่มเติมด้วยเช่นกัน โดยก่อนหน้านี้ สุทิน มีชื่อหลุดโผรัฐมนตรี ‘ครม.แพทองธาร 1’

นอกจากนี้ ยังมีตัวแทนจากกระทรวงการท่องเที่ยวและกีฬา ได้มาส่งเอกสารด้วยเช่นกัน โดยก่อนหน้านี้มีกระแสข่าวว่า **สรวงศ์ เทียนทอง** จะมานั่ง รมว.ท่องเที่ยวและกีฬา ทั้งนี้ การตรวจประวัติของ สลค.จากเดิมใช้เวลาเพียง 3-4 วัน แต่ครั้งนี้ใช้เวลานานถึง 7 วัน

ขณะเดียวกันก็มีรายงานว่าในส่วนของพรรคภูมิใจไทย​ (ภท.) ได้รวบรวมเอกสารของรัฐมนตรีในสัดส่วนของพรรค​ทั้งหมด ส่ง สลค.ตั้งแต่วันที่​ 20 สิงหาคม ที่ผ่านมาแล้ว แต่เนื่องจากเอกสารในส่วนที่ยังไม่เรียบร้อย ในวันที่ 23 สิงหาคม จึงให้นำกลับไปแก้ไข และให้แต่ละคนทยอยมาส่งเอกสารด้วยตัวเองที่ตึก สลค.

Credit:
- กองบรรณาธิการ SPACEBAR


========================================

ID: 19089
Title: ตลาดหุ้นจะขึ้นหรือลง อยู่ที่ใครเป็น ขุนคลัง
Slug: politics-petongtarn-shinawatra-stock-market-economy
Published At: 2024-08-26 17:30:16
Locale: th
Excerpt: Deep SPACE – ความเชื่อมั่นคือปัจจัยสำคัญของนักลงทุน เป็นหัวใจของตลาดหุ้น และการมีขุนคลังมือดี ก็เป็นอีกหนึ่งเรื่องที่ ครม.แพทองธาร หวังให้บริหาร ขับเคลื่อนเศรษฐกิจเดินต่อไปได้ แนวโน้ม รมว. รมช.คลัง ที่ดีอาจไม่พลิกโผ เพราะยังไม่มีตัวเลือกที่ดีกว่ามาแทน ติดตามใน Deep SPACE...ลึกกว่าที่รู้
Category: Deep SPACE, deep-space
Tags: 

Highlights:
- ตัวผลักดันให้ตลาดหุ้นมีทิศทาง จะต้องเกิดขึ้นใน 3 ระดับ


- ปัญหาเศรษฐกิจ คือ ปัจจัยชี้ขาดที่จะวัดผลงาน

- มีมือดี ช่วยบริหาร ขับเคลื่อนเศรษฐกิจเดินต่อไปได้

Content:

สำหรับคนในแวดงวงตลาดทุน หรือตลาดหุ้น จะเข้าใจในหลักการและกลไกการขับเคลื่อนของ**ตลาดหุ้นว่าจะไปในทิศทางใด จะขึ้นอยู่กับความเชื่อมั่น** หรือ Trust & Confident ของนักลงทุนเป็นสำคัญ

**ความเชื่อมั่น คือ หัวใจ** ที่จะเป็นตัวผลักดันให้ตลาดหุ้นมีทิศทางใด โดยจะต้องเกิดขึ้นใน 3 ระดับ คือ ใน**ระดับของตัว บจ.หรือ หุ้นของบริษัทจดทะเบียนที่อยู่ในตลาดหลักทรัพย์ฯ** ว่า มีผลการดำเนินการเป็นอย่างไร ผู้บริหารมีธรรมาภิบาลหรือไม่ 

ขณะเดียวกันตัวองค์กรอย่าง**ผู้กำกับและดูแลตลาดฯ** ไม่ว่าจะเป็น สำนักงานคณะกรรมการกำกับหลักทรัพย์และตลาดหลักทรัพย์ หรือ กลต. และ ตัวตลาดหลักทรัพย์แห่งประเทศไทย หรือ ตลท. สามารถกำกับดูแลให้นักลงทุนได้รับความเป็นธรรมในการซื้อขายหรือไม่ 

ระดับต่อมา คือ **ภาพรวมของสภาวะเศรษฐกิจในประเทศ** และ**ทิศทางของนโยบายด้านการเงิน**และการคลังของรัฐบาล และแบงก์ชาติ ที่มีส่วนสำคัญในการผลักดันการเจริญเติบโตของเศรษฐกิจในประเทศ 

ระดับสุดท้าย คือ **ภาพรวมของเศรษฐกิจโลก**ในห้วงเวลานั้น ๆ และแนวโน้มในอนาคต ซึ่งจะส่งผลกระทบมาถึงตลาดเงิน ตลาดทุน และเศรษฐกิจของไทย 

เห็นได้ชัดจากาภาพรวมของตลาดหุ้นไทยในช่วงครึ่งเดือนที่ผ่านมา ที่ดัชนีตลาดหลักทรัพย์ฯของไทยปรับตัวลงไปจุดต่ำสุดที่ระดับ 1,274.01 จุด เมื่อวันที่ 6 สิงหาคม เพราะเผชิญปัจจัยแรงกดดันทางการเมือง จากเรื่องการยุบพรรคก้าวไกล และตามมาด้วยการต้องพ้นจากตำแหน่งของ อดีตนายกฯเ ศรษฐา ทวีสิน จากคำวินิจฉัยของศาลรัฐธรรมนูญในวันที่ 14 สิงหาคม ที่ทำให้ตลาดสูญเสียความมั่นใจต่อเสถียรภาพทางการเมือง และทิศทางเศรษฐกิจของไทย

แต่หลังจากนั้น เมื่อพรรคเพื่อไทยในฐานะแกนนำของพรรครัฐบาล สามารถเดินเกมอย่างรวดเร็วในการแต่งตั้ง **“อิ๊งค์”** แพทองธาร ชินวัตร ขึ้นมาเป็นนายกฯ โดยได้รับการสนับสนุนจากพรรคร่วมเดิมและยังอาจจะมีพรรคอื่นมาร่วมสับสนุนเพิ่มเติม ก็ทำให้ตลาดกลับมามีแรงซื้อ และผลักดันให้ดัชนีหุ้นไทย ปรับตัวจากระดับ 1,289.84 จุด เมื่อวันที่ 15 สิงหาคม ขึ้นมาอยู่ในระดับ 1,354.87 จุด ในช่วงปลายสัปดาห์ที่ผ่านมา เพิ่มขึ้นถึง 65.03 จุด หรือราวง 5.04% 

ตลาดหุ้นฯ ยังได้แรงหนุนจากปัจจัยต่างประเทศ เนื่องจากทิศทางของ ธนาคารกลางสหรัฐฯ หรือ FED มีทีท่าชัดเจนที่จะเริ่มใช้นโยบายการเงินที่ผ่อนคลาย โดยการปรับลดอัตราดอกเบี้ยนโยบายลงในการประชุมรอบถัดไปในเดือนกันยายน ทำให้ตลาดหุ้นสหรัฐฯมีการปรับตัวเพิ่มขึ้น เช่นเดียวกับตลาดโลก 

อย่างไรก็ตามผลจาการที่การ**จัดตั้งรัฐบาลดูจะไม่ราบรื่นและอาจใช้เวลานานกว่าที่คาดไว้** และยังมีประเด็นทับซ้อนเกี่ยวกับบทบาทของพ่อนายกฯ ทักษิณ ชินวัตร ที่เข้ามามีบทบาทในพรรคเพื่อไทย และมีการชี้นำและกำหนดท่าทีทางการเมือง ลงลึกไปจนถึงการกำหนดนโยบายทั้งในด้านการเมืองและเศรษฐกิจในหลาย ๆ เรื่อง กลับกลายเป็น **“ปัจจัยเสี่ยง”** ที่ทำให้นักลงทุนเริ่มกลับมาไม่มั่นใจในทิศทางทางการเมืองอีกครั้ง 

ความจริงหากดูจากการฟอร์มคณะรัฐมนตรีชุดใหม่ จะพบว่า พ่อนายกฯ ทักษิณ เลือกที่จะไม่ปรับเปลี่ยนรัฐมนตรีทั้ง 3 คน ที่ดูแลกระทรวงการคลัง จากเดิมที่ตอนแรกมีข่าวว่า พิชัย ชุณหวชิร รมว.คลัง จะขอถอนตัว โดยคาดว่า มีการรั้งตัวเอาไว้ โดยได้รับแรงสนับสนุนจากอดีตนายกฯเศรษฐา และอาจจะประกอบกับยังไม่มีตัวเลือกที่ดีกว่ามาแทน

หากฟังจากการแสดงวิสัยทัศน์ด้านเศรษฐกิจในงาน Vision for Thailand 2024 เมื่อปลายสัปดาห์ที่แล้ว ยิ่งสะท้อนให้เห็นชัดเจนว่า อดีตนายกฯ ทักษิณตระหนักดีว่า **ปัญหาเศรษฐกิจ คือ ปัจจัยชี้ขาดที่จะวัดผลงาน และสร้างคะแนนนิยมของพรรคเพื่อไทยให้กลับมาเอาชนะคู่แข่งสำคัญอย่างพรรคประชาชน** 

นอกจากจะประกาศวิสัยทัศน์ในการแก้ไขปัญหาเศรษฐกิจของไทยในหลาย ๆ ด้านแล้ว อดีตนายกฯ ทักษิณยังให้ความสำคัญกับนโยบายที่เป็น Quick Win ในหลาย ๆ เรื่อง โดยเฉพาะเรื่องของ โครงการ**ดิจิทัลลวอลเล็ต** ที่จะต้องเริ่มแจกเงินหมื่นให้ทันก่อนสิ้นปีงบประมาณ 2567 ในเดือนกันยายนนี้ 

ขณะเดียวกันรัฐบาลต้องเร่งออกมาตรการในการ**แก้ปัญหาหนี้ครัวเรือน** โดยมีแนวคิดในการให้บริษัทบริหารสินทรัพย์เข้าไปซื้อหนี้เสียจากสถาบันการเงิน มาดำเนินการปรับโครงสร้างหนี้ เพื่อช่วยลดหนี้ ลดดอกเบี้ย หรือยืดหนี้ ให้กับภาคประชาชน และ SME 

นอกจากนั้นยังให้ความสำคัญกับตลาดทุนเป็นพิเศษ โดยนอกจากเห็นสอดคล้องกับแนวคิดของ รมว.คลังพิชัย ในการผลักดัน **กองทุนวายุภักษ์** ให้เข้ามามีส่วนกระตุ้นตลาดหลักทรัพย์ฯแล้ว ยังมีแนวคิดที่จะใช้ตลาดทุนในการเป็นแหล่งระดมทุนในหลาย ๆ โครงการเช่น การจัดตั้งกองทุนโครงสร้างพื้นฐานของรถไฟฟ้าขนส่งมวลชน เพื่อเวนคืนสัมปทานที่ทำไว้กับภาคเอกชนกลับมาบริหารเอง ซึ่งจะทำให้ง่ายต่อการวางเรื่องระบบตั๋วร่วมและการกำหนดราคาค่าโดยสาร 

**ที่สำคัญคือ ต้องมี รมว.คลัง ที่สามารถประสานเชิงนโยบายด้านการเงินและการคลังกับแบงก์ชาติให้ไปในทิศทางเดียวกัน ให้ได้ แทนที่จะเดินสวนทางกันจนกลายเป็นปัญหากระทบต่อความเชื่อมั่นของนักลงทุนทั้งในและต่างประเทศมาตลอดหนึ่งปีอย่างที่เคยเป็นมา**

ทั้งหมดจึงจำเป็นต้องได้ รมว.คลัง ที่มีอาวุโสและประสบการณ์ในแวงวงตลาดทุน ที่จะเป็นเจ้าภาพในการเข้ามาบริหารจัดการ ซึ่งก่อนหน้านี้ รมว.พิชัยได้เริ่มวางโครงสร้างและวางตัวบุคคลที่มาจากสายตรง เพื่อเข้าไปขับเคลื่อนนโยบายต่าง ๆ ให้เกิดขึ้นไปแล้ว ทั้งในตลาดหลักทรัพย์ และ กลต. ที่เพิ่งมีการปรับเปลี่ยนไปเมื่อเร็ว ๆ นี้ ไม่ว่าจะเป็น ประธานตลาดหลักทรัพย์ฯ กิตติพงศ์ อุรพีพัฒนาพงศ์ กรรมการตลาดหลักทรัพย์ฯคนใหม่ที่เข้ามาเสริมอย่าง วราห์ สุจริตกุล จากค่ายฟินันซา และกรรมการและผู้จัดการตลาดหลักทรัพย์ฯ อัสสเดช คงสิริ ที่จะเข้ารับตำแหน่งในวันที่ 19 กันยายนนี้ 

ทุกอย่างถูกเตรียมความพร้อมที่จะเดินหน้าไว้แล้ว เหลือเพียงการ**เริ่มเดินหน้าขับเคลื่อน**อย่างเป็นรูปธรรม ที่ยังต้องรอความชัดเจนในการจัดตั้งคณะรัฐมนตรีชุดใหม่ให้เรียบร้อยเสียก่อน 

**ถ้าไม่มีอุบัติเหตุทางการเมืองอะไรที่จะทำให้เกิดอาการสะดุด บางที่เราอาจจะเห็นตลาดหุ้นพลิกกลับสู่ “ขาขึ้น” เต็มตัวอีกครั้ง แต่จะร้อนแรงขนาดไหน คงต้องขึ้นอยู่กับฝีมือของรัฐบาล “อิ๊งค์1” ในมือพ่อนายกฯ ทักษิณ ชินวัตร....**

Credit:
- เด็กเทพ


========================================

ID: 19085
Title: ทำไม? ธนาคารไม่ให้สินเชื่อ ฟังคำตอบจากแบงก์ชาติ
Slug: economic-governor-bankofthailand-seminar-journalists
Published At: 2024-08-26 16:45:04
Locale: th
Excerpt: Deep SPACE -- เป็นธนาคารแห่งประเทศไทยในช่วงนี้ก็คงต้องปวดหัวกับการบริหารนโยบายการเงินของประเทศ และยิ่งทีรัฐบาลที่มองว่าแบงก์ชาติเป็นอุปสรรคในการแก้ปัญหาด้วยแล้ว ยิ่งเป็นงานยากทวีคูณ และย้ำทุกครั้งว่า การที่สถาบันการเงินไม่ปล่อยสินเชื่อมาจากการประเมินความเสี่ยงของผู้กู้เป็นหลัก ไม่เกี่ยวกับ ธปท. ติดตาม Deep SPACE..ลึกกว่าที่รู้
Category: Deep SPACE, deep-space
Tags: 

Highlights:
- ธนาคารแห่งประเทศไทย รับบทผู้ร้าย 

- เป็นเป้าตั้งแต่รัฐบาลเพื่อไทยบริหารประเทศ 

- ถึงเวลานี้ต้องหาทางอธิบายสิ่งที่เกิดขึ้นให้เข้าใจ


Content:

**สุดสัปดาห์ที่ผ่านมาธนาคารแห่งประเทศไทย  พาสื่อมวลชนไปจับเข่าคุยกันในงาน สัมมนา BOT Press Trip 2024 ที่พัทยา** 

บังเอิญที่ว่าสองวันก่อนหน้า  มีการจัดงานเปิดตัวทักษิณ ชินวัตรหลังพ้นโทษ ขึ้นเวทีแสดงวิสัยทัศน์ Vision For Thailand 2024 โดยพาดพิงถึงแบงก์ชาติบางช่วงบางตอน แม้จะพูดสั้น ๆ ไม่กี่คำ ไม่กี่ประโยค แต่ทำให้คนทั่ว ๆ ไปที่ไม่ได้รู้เรื่องระบบการเงิน เข้าใจผิดว่า แบงก์ชาตินี่แหละเป็นต้นตอแห่งปัญหาของเศรษฐกิจไทย ในตอนนี้ เพราะเป็นคนที่ดูดน้ำออกจากบ่อ   ทำให้สภาพคล่องหายไป จนธนาคารพาณิชย์ไม่ปล่อยสินเชื่อ

เป็นอีกครั้งหนึ่งที่พรรคเพื่อไทยชี้นิ้วไปที่แบงก์ชาติว่า ทำให้เศรษฐกิจไทยมีปัญหา  คราวก่อนลูกสาว กล่าวครั้งนี้เป็นพ่อกล่าวเอง 

_‘ธปท.ลดซัพพลายเงิน 1% ตั้งแต่เดือนพฤษภาคม แต่รัฐบาลมองว่าต่างจังหวัดขาดสภาพคล่องจึงเหมือนว่าปลาที่ขาดน้ำทำให้เศรษฐกิจเดินไม่ได้_

_โครงการดิจิทัลวอลเล็ต บางคนค้านจนลืมว่าตนเองคือ ส่วนหนึ่งของต้มยำกุ้ง แต่ดิจิทัลวอลเล็ตเป็นการยิงปืนนัดเดียวได้นก 3 ตัว_

_เรื่องที่ 1 คือ เรื่องของการกระตุ้นเศรษฐกิจ และแก้ปัญหาการขาดสภาพคล่องในระบบเศรษฐกิจ ซึ่ง ธปท.ดูดสภาพคล่องออก ธนาคารพาณิชย์ก็ไปซื้อพันธบัตรจาก ธปท.แล้วกินดอกเบี้ย โดยไม่มีความพยายามกระตุ้นเศรษฐกิจฯ’_ 

การพบปะพูดคุยกับสื่อมวลชน ที่พัทยา จึงเป็นเวทีให้ผู้บริหารแบงก์ชาติ ได้ **‘แก้ต่างข้อกล่าวหา’**ของทักษิณ แบบไม่ต้องเผชิญหน้าตอบโต้กันตรง ๆ 

คำอธิบายของแบงก์ชาติ ที่เป็นศัพท์แสงภาษาการเงิน  บวกกับท่วงทำนองสุภาพ ไม่ก้าวร้าว ตามประสาผู้ดีวังบางขุนพรหม  สรุปง่ายๆ พอเข้าใจได้ว่า  การที่แบงก์ไม่ปล่อยสินเชื่อ ไม่ใช่เพราะแบงก์ชาติไปดูดน้ำออกจากบ่อ  จนบ่อแห้ง ปลาไม่มีน้ำ  แต่แบงก์ไม่ปล่อยสินเชื่อ เพราะกลัวหนี้เสีย 

เศรษฐพุฒิ สุทธิวาทนฤพุฒิ ผู้ว่าแบงก์ชาติ พูดอย่างนี้ 

**‘**อีกอันที่คนสนใจ หรือเป็นห่วงในแง่สภาพคล่องนั่นก็คือสินเชื่อ แต่ตรงนี้คนชอบไปนึกถึงว่า **‘สภาพคล่อง’** เป็น **‘น้ำ’** ซึ่งทำให้คนเป๋ เพราะเหมือนกับบอกว่า แบงก์ชาติดูดน้ำเข้า ดูดน้ำออก เพื่อรักษา ดอกเบี้ยให้อยู่ที่2.5% ตรงนี้ เมื่อน้ำออกไปปุ๊บ น้ำที่จะไปสู่ระบบเศรษฐกิจ ก็คือสินเชื่อมันก็น่าจะหายไป หดไป อะไรต่างๆ

**แต่สิ่งที่เราอยากจะเน้น คือ เรื่องสภาพคล่องที่คนสนใจว่า จะได้สินเชื่อหรือไม่นั้น มันไม่ได้มาจากการที่ ธปท. เอาน้ำใส่หรือไม่ใส่ แต่มันมาจากว่าแบงก์ A เขามองว่า ถ้าปล่อยสินเชื่อแล้ว จะได้กำไรจะได้ผลตอบแทนคุ้มเสี่ยง หรือเปล่า**

หลัก ๆ เป็นอย่างนั้น ซึ่งอันนี้จะขึ้นอยู่กับ credit risk และขึ้นอยู่กับว่าทุนเขาจะพอไหม

ถ้าดูตอนนี้ ในฝั่งทุนถามว่า Balance Sheet ของแบงก์พาณิชย์ต่าง ๆ เป็นตัวที่ทำให้เขาไม่ปล่อยหรือเปล่า คำตอบก็คือไม่ใช่ เพราะทุนของเขาพอ ก็เลยกลับมาถึงสิ่งที่เขามองว่า ถ้าสภาพเศรษฐกิจเป็นอย่างนี้ credit risk เป็นอย่างนี้ ถ้ามันไม่คุ้มกับการที่เขาจะปล่อย เขาก็เลยไม่ปล่อย จึงทำให้ credit growth ชะลอตัวลง’

**ทำไมแบงก์จึงคิดว่า ปล่อยสินเชื่อไปแล้ว ไม่คุ้ม เพราะมีความเสี่ยงที่จะเกิดหนี้เสีย ตรงนี้ แบงก์ชาติไม่ได้พูดถึง คงละไว้ให้ผู้ฟังใช้วิจารณญาณเยี่ยงวิญญูชนกันเอง**

Credit:
- Deadwood


========================================

ID: 19087
Title: ราชตฤณมัยสมาคมฯ ลุย Entertainment Complex ทุ่มทุนกว่า 2 แสนล้าน
Slug: economic-business-entertainment-complex
Published At: 2024-08-26 16:38:18
Locale: th
Excerpt: ราชตฤณมัยสมาคมฯ ประกาศทำ Entertainment Complex โดยการร่วมทุนกับเอกชนมูลค่าการลงทุนกว่า 2 แสนล้าน ชี้ครบจะเป็น World Class ระดับเอเชีย
Category: ธุรกิจ-เศรษฐกิจ, business, เศรษฐกิจ, economics
Tags: 

Highlights:
- แนวคิดทันสมัยเข้ากับธุรกิจบันเทิงและการท่องเที่ยว

- Project แบบครบวงจร World Class ระดับเอเชีย


- สอดคล้องกับโลกยุคปัจจุบันในชื่อ ‘The Royal Siam Haven’

Content:

**ราชตฤณมัยสมาคมแห่งประเทศไทย** ในพระบรมราชูปถัมภ์ หรือที่นิยมเรียกกันว่า **สนามม้านางเลิ้ง** โดย พลเอกจำลอง บุญกระพือ ประธานกรรมการอำนวยการราชตฤณมัยสมาคมแห่งประเทศไทย ในพระบรมราชูปถัมภ์ ได้เปิดเผยว่า เมื่อวันเสาร์ที่ 24 สิงหาคมที่ผ่านมา ได้ประชุมครั้งใหญ่ในวาระครบรอบ 108 โดยวาระประชุมสำคัญ คือ **ให้ดำเนินกิจการของราชตฤณมัยสมาคมฯ อีกครั้งพร้อมเปิดตัวโครงการ Entertainment Complex มูลค่าการลงทุนกว่า 2 แสนล้าน ด้วยแนวคิดทันสมัยเข้ากับธุรกิจบันเทิงและการท่องเที่ยว** เพื่อเชิญชวนให้ชาวต่างชาติมาท่องเที่ยวเสริมสร้างเศรษฐกิจและเม็ดเงินหมุนเวียน โดยมีแนวคิดที่สอดคล้องกับโลกยุคปัจจุบันในชื่อ ‘The Royal Siam Haven’

 นอกจากนี้ที่ประชุมได้เปิดตัว Project แบบครบวงจร World Class ระดับเอเชีย ซึ่งจะเป็นทั้งสนามม้าแห่งใหม่ที่เป็นสนามม้า เพื่อการแข่งขันระดับสากล โรงแรมระดับ 6  ดาว  สนามกอล์ฟที่กว้างขวาง ยอร์ชคลับ  ภัตตาคารหรู โรงละคร โรงพยาบาล การท่องเที่ยวเชิงสุขภาพ ศูนย์การเรียนรู้ และกิจกรรมกีฬาและบันเทิงอื่น ๆ อีกมากมายเพื่อความสมบูรณ์แบบ

ทั้งนี้การดำเนินงานดังกล่าวมีภาคเอกชนเป็นหลักในการขับเคลื่อนโครงการภายใต้ชื่อ บริษัท Royal Sport Complex จำกัด หรือ RSC ซึ่งเป็น Partner ร่วมกับราชตฤณมัยสมาคมฯ โดยมีการเปิดเผยข้อมูลเชิงลึกจากผู้บริหาร ดร.อริย์ธัช รัตนศุทธพบูลย์ รองประธานกรรมการอำนวยการและนายสนามราชตฤณมัยสมาคมแห่งประเทศไทยในพระบรมราชูปถัมภ์ และประธานโครงการ ‘The Royal Siam Haven’ พร้อมพัฒนาม้าแข่งและสนามม้าที่สมบูรณ์แบบ รวมถึงจะมีการเปิดตัวโครงการยิ่งใหญ่อลังการและจะระบุสถานที่ก่อสร้างภายในกรุงเทพมหานครที่จะได้รับทราบโดยทั่วกันอีกครั้ง

Credit:
- กองบรรณาธิการ SPACEBAR


========================================

ID: 19086
Title: ‘บุรีรัมย์’ ยกขบวนผ้าไทย อวดโฉมในนิทรรศการผ้าไทย ‘Colors of Buriram’ 
Slug: buriram-brings-a-parade-of-thai-fabrics-to-show-off-in-the-thai-fabric-exhibition-colors-of-buriram
Published At: 2024-08-26 16:00:41
Locale: th
Excerpt: ‘บุรีรัมย์’ ยกขบวนผ้าไทยสุดตระการตา อวดโฉมในนิทรรศการผ้าไทย THAI TEXTILE HEROES 2024 EPISODE 3: ‘Colors of Buriram’ ณ ไอคอนคราฟต์ ชั้น 4 ไอคอนสยาม
Category: สังคม-ความเป็นอยู่, social, การศึกษา, education
Tags: 

Highlights:
- ‘บุรีรัมย์’ ยกขบวนผ้าไทยสุดตระการตา อวดโฉมในนิทรรศการผ้าไทย 
- THAI TEXTILE HEROES 2024 EPISODE 3: ‘Colors of Buriram’ ณ ไอคอนคราฟต์ ชั้น 4 ไอคอนสยาม

Content:

จังหวัดบุรีรัมย์ ร่วมกับ ไอคอนคราฟต์ จัดนิทรรศการ **“THAI TEXTILE HEROES 2024 EPISODE 3: Colors of Buriram”** งานผ้าไทยที่เปิดประตูอาณาจักรเส้นทางสายไหมของจังหวัดบุรีรัมย์ ด้วยการนำเสนอนิทรรศการรูปแบบทันสมัย ชูหัตถศิลป์พื้นถิ่นสู่ไฮแฟชั่นสุดอลังการ ให้ได้สัมผัสกับ ภูมิปัญญา, วัฒนธรรมและความเป็นไทยผ่านผลิตภัณฑ์ผ้าทอนานาชนิด และงานหัตถกรรมต่างๆ โดยการออกแบบและสรรค์สร้างโดยชาวบุรีรัมย์ทุกชิ้น ตั้งแต่วันนี้-22 กันยายน 2567 ณ ไอคอนคราฟต์ ชั้น 4 ไอคอนสยาม   

**พล.ต.อ.เพิ่มพูน ชิดชอบ** รัฐมนตรีว่าการกระทรวงศึกษาธิการ (รมว.ศึกษาธิการ) กล่าวว่า  งาน ‘Colors of Buriram’ เป็นการจัดนิทรรศการเพื่อสร้างโอกาสให้ชาวบุรีรัมย์ได้แสดงผลงานผลิตภัณฑ์ผ้าไทยและงานหัตถกรรมภูมิปัญญาชุมชน ให้ประชาชนในวงกว้างได้รับรู้และชื่นชม โดยเมื่อวันที่ 22 สิงหาคม 2567 ได้มีพิธีเปิดนิทรรศการให้เข้าชมเป็นวันแรก

ภายในงานได้จัดแสดงเส้นทางการพัฒนากระบวนการทอผ้าของชุมชนต่างๆในบุรีรัมย์ ที่มาพร้อมกับการจัดแสดงผลิตภัณฑ์ผ้าไหม ผ้าทอ รวมถึงงานฝีมือนานาชนิด ซึ่งยังมีผลิตภัณฑ์ต่างๆ ที่น่าสนใจวางจำหน่ายภายในงานให้ผู้ที่สนใจได้ซื้อหาอีกด้วย 

**พล.ต.อ.เพิ่มพูน** กล่าวต่อว่า _“นิทรรศการ ‘Colors of Buriram’ ในครั้งนี้เกิดขึ้นจากการรวบรวมผลิตภัณฑ์ที่คัดสรรมาจากทั้ง 23 อำเภอ โดยเฉพาะผ้าไหมของชาวบุรีรัมย์ที่มีการพัฒนาต่อยอดให้เป็นผลิตภัณฑ์ที่มีความทันสมัย ใส่ได้ทุกเพศทุกวัย ถักทอด้วยความประณีต ออกแบบและตัดเย็บสวยงาม สืบสานอนุรักษ์ภูมิปัญญาท้องถิ่นของไทย และสนับสนุนกลุ่มอาชีพผลิตภัณฑ์ OTOP ให้มีรายได้เพิ่มขึ้น”_

งานในครั้งนี้ได้รับการตอบรับอย่างดีเยี่ยมจากนักท่องเที่ยวและประชาชนที่สนใจ ร่วมเรียนรู้เส้นทางการผลิตผ้าไหมไทยที่ละเอียดอ่อน และตระหนักถึงศักยภาพและความสามารถในการผลิตและจำหน่ายสินค้าชุมชน ที่ปัจจุบันมีการพัฒนารูปแบบให้มีความทันสมัยใช้ในชีวิตประจำวัน 

ภายในงานมีการจัดแสดง-จำหน่าย ของดีของขึ้นชื่อมากมายที่ผ่านการสร้างสรรค์และพัฒนาต่อยอดเพื่อเพิ่มมูลค่าให้กับผลิตภัณฑ์จากชุมชนและผ้าพื้นถิ่นให้ร่วมสมัย คนนิยมใส่ผ้าไทยมากขึ้น จนสามารถสร้างงาน สร้างอาชีพ สร้างรายได้ให้กับประชาชนได้เป็นอย่างดี

ผู้สนใจสามารถเข้าร่วมเยี่ยมชมนิทรรศการ ‘Colors of Buriram’ และสนับสนุนผ้าไทย ตั้งแต่วันนี้-22 กันยายน 2567 ณ ไอคอนคราฟต์ ชั้น 4 ไอคอนสยาม

Credit:
- กองบรรณาธิการ SPACEBAR


========================================

ID: 19084
Title: ส่อหลุดครม.ใหม่ ‘จักรพงษ์’ เผยยังไม่ได้รับเอกสารตรวจคุณสมบัติ ‘รมต.’ ห่วง ‘สุโขทัย’ ปริมาณน้ำสูงสุดพรุ่งนี้ (27 ส.ค.) 
Slug: jakkapong-sangmanee-cabinet-26-aug-2024
Published At: 2024-08-26 15:09:51
Locale: th
Excerpt: ‘จักรพงษ์’ เผยยังไม่ได้รับเอกสารกรอกประวัติ รมต.ใหม่ บอกยังไม่คุยแกนนำเพื่อไทย ไม่ทราบ ‘พปชร.’ ทวงแบบฟอร์มรัฐมนตรีให้ ‘พัชรวาท’ ห่วง ‘สุโขทัย’ ปริมาณน้ำสูงสุดพรุ่งนี้ (27 ส.ค.) เลขาฯ สนทช. ยันเขื่อนยังรับน้ำได้อีกมาก
Category: การเมือง, politics, การเมืองระดับชาติ, national
Tags: 

Highlights:
- ‘จักรพงษ์’ เผยยังไม่ได้รับเอกสารกรอกประวัติ รมต.ใหม่ บอกยังไม่คุยแกนนำเพื่อไทย 

- ไม่ทราบ ‘พปชร.’ ทวงแบบฟอร์มรัฐมนตรีให้ ‘พัชรวาท’ 

- ห่วง ‘สุโขทัย’ ปริมาณน้ำสูงสุดพรุ่งนี้ (27 ส.ค.) 

- เลขาฯ สนทช. ยันเขื่อนยังรับน้ำได้อีกมาก


Content:

หลังการประชุมติดตามและเฝ้าระวังสถานการณ์น้ำท่วม ที่ทำเนียบรัฐบาลวันนี้ (26 ส.ค.) **จักรพงษ์ แสงมณี รมต.ประจำสำนักนายกรัฐมนตรี** ให้สัมภาษณ์ถึงกรณีมีกระแสข่าวว่า มีว่าที่รัฐมนตรีใหม่ทยอยกรอกประวัติกันแล้วส่วนตัวได้กรอกประวัติหรือยัง จักรพงษ์ ระบุว่า ยังไม่ได้กรอกข้อมูล 

เมื่อถามว่าแปลว่าไม่ได้ไปต่อใช่หรือไม่ จักรพงษ์ ได้แต่หัวเราะ พร้อมบอกว่ายังไม่ได้คุยเรื่องนี้กับแกนนำพรรคเพื่อไทย ส่วนกรณีที่พรรคพลังประชารัฐ(พปชร.) ทำหนังสือถึงนายกฯ ทวงให้ สำนักเลขาธิการคณะรัฐมนตรี ส่งเอกสารกรอกประวัติรัฐมนตรีให้ **พล.ต.อ.พัชรวาท วงษ์สุวรรณ**  จักรพงษ์บอกว่าไม่ทราบ และไม่รู้ว่า พล.ต.อ.พัชรวาท ได้รับเอกสารหรือยัง เรื่องนี้ต้องถาม สลค.

ส่วนการประชุมร่วมกับหน่วยงานที่เกี่ยวข้องวันนี้ จักรพงษ์ **ยืนยันว่าปีนี้ปริมาณน้ำฝนจะไม่เท่ากับปี 2554 อย่างแน่นอน เพียงแต่ช่วงนี้มีฝนฉับพลันเข้ามาทำให้น้ำท่วมในหลายพื้นที่** โดยหน่วยงานที่เกี่ยวข้องจะเร่งระบายน้ำ และช่วยเหลือผู้ประสบภัยในพื้นที่ต่างๆ ในทุกด้าน 

โดย**ช่วง 2-3 วันนี้ฝนจะยังตกอยู่ แต่จะตกน้อยลงช่วงวันที่ 29 - 31 ส.ค.** ส่วนมวลน้ำที่จะลงมา จ.สุโขทัย ที่กำลังกระจายออกไปด้านข้าง ในวันพรุ่งนี้ (27 ส.ค.) ปริมาณน้ำจะสูงที่สุด ขณะนี้หน่วยงายพยายามบริหารจัดการให้น้ำกระจายออกด้านข้างได้มากที่สุด หากผ่านพรุ่งนี้ (27 ส.ค.) ไปได้ก็จะอยู่ในสถานะที่ดี

ขณะที่ **สุรสีห์ กิตติมณฑล เลขาธิการสำนักงานทรัพยากรน้ำแห่งชาติ (สทนช.)** ระบุ ใน**วันพรุ่งนี้ (27 ส.ค.) ปริมาณน้ำที่สุโขทัยจะมากที่สุด คือ จุดสถานี Y14A อำเภอศรีสัชนาลัย** ก่อนที่จะมาถึงประตูระบายน้ำหาดสะพานจันทร์ ดังนั้นเรื่องการบริหารจัดการน้ำหน้าประตูระบายน้ำหาดสะพานจันทร์จะระบายไปทางคลองยมน่านเป็นหลัก 

และก่อนหน้านี้ได้มีการรื้อทางรถไฟที่เป็นสิ่งกีดขวางทางน้ำเพื่อที่จะระบายระบายได้ 100 ลูกบาศก์เมตรต่อวินาทีซึ่งเพียงพอ อีกส่วนจะระบายในคลองในแม่น้ำยมเก่าซึ่งจะระบายได้ 200 ลูกบาศก์เมตรต่อวินาที ที่เหลือจะระบายในส่วนของท้ายหาดพระจันทร์ ซึ่งขณะนี้ตัวเมืองสุโขทัยระบายได้ 500 ลูกบาศก์เมตรต่อวินาที อาจมีน้ำล้นพนังกั้นน้ำบ้างเล็กน้อย แต่พี่น้องประชาชน และหน่วยงานต่างๆได้ช่วยกันเสริมกระสอบทรายจึงเป็นลักษณะน้ำล้นในระดับหนึ่ง แต่ก็มีเครื่องสูบน้ำที่จะสูบออก เพื่อบริหารจัดการรักษาพื้นที่เศรษฐกิจของตัวเมืองสุโขทัย

หลังจากนี้น้ำจะมาทาง จ.พิษณุโลก พิจิตร และนครสวรรค์ จึงจะมีการเร่งระบายน้ำลงในแม่น้ำน่านเพื่อให้น้ำในทุ่งน้อยลง เนื่องจากมีการประเมินว่าในเดือนก.ย.มีแนวโน้มปริมาณฝนค่อนข้างมากเข้ามาอีก โดยเฉพาะพื้นที่ภาคเหนือ ภาคตะวันออกเฉียงเหนือ และพื้นที่ส่วนเดิมๆที่ได้รับผลกระทบจากอุทกภัยอยู่แล้ว และหลังจากนี้น้ำจะมารวมกันที่ จ.นครสวรรค์ ซึ่งปรืมาณน้ำจะอยู่ที่ 1,000 ลูกบาศก์เมตรต่อวินาที จะทำให้การระบายน้ำเจ้าพระยาจะอยู่ที่อัตรา 700 ถึง 1,000 ลูกบาศก์เมตรต่อวินาที ดังนั้น จะไม่ส่งผลกระทบตามที่เป็นข่าวว่าจะเหมือนปี 2554 เพราะปี 2554 น้ำไหลผ่านเขื่อนเจ้าพระยาที่จ.ชัยนาท ถึง 3,000 ลูกบาศก์เมตรต่อวินาที จึงยืนยันว่าปริมาณน้ำที่มาในครั้งนี้ต่างจากปี 2554 โดยสิ้นเชิง อย่างไรก็ตาม การระบายน้ำท้ายเขื่อนเจ้าพระยากรมชลประทานจะมีการแจ้งเตือนพี่น้องประชาชนก่อนในการให้ยกของขึ้นที่สูง 

ขณะที่เรื่องของพายุ **กรมอุตุฯ ใช้หลักสถิติว่าช่วงเดือน ก.ย. - ต.ค. ยังเป็นช่วงฤดูฝนมีโอกาสที่จะเกิดพายุที่จะเข้าประเทศไทยได้ 1-2 ลูก แต่จะเข้ามาหรือไม่ต้องติดตามอีกครั้ง** แต่เราก็ไม่ประมาทที่จะมีการพร่องน้ำในอ่างเก็บน้ำต่างๆ โดยเฉพาะเขื่อนขนาดใหญ่ที่ขณะนี้อยู่ในจุดที่ยังรองรับน้ำได้อีกมาก

Credit:
- กองบรรณาธิการ SPACEBAR


========================================

ID: 19083
Title: สะพัด ‘ปชป.’ โผล่ทำเนียบ ส่อแววร่วมรัฐบาลเพื่อไทย 
Slug: dech-it-khaothong-democrat-26-aug-2024
Published At: 2024-08-26 14:16:42
Locale: th
Excerpt: สะพัดคนใกล้ชิด ‘เดชอิศม์’ ดอดเข้าทำเนียบฯ ส่งประวัติตรวจคุณสมบัติรัฐมนตรี ด้าน ‘นฤมล’ ปัดตอบมีชื่อนั่งรัฐมนตรี

Category: การเมือง, politics, การเมืองระดับชาติ, national
Tags: 

Highlights:
- สะพัดคนใกล้ชิด ‘เดชอิศม์’ ดอดเข้าทำเนียบฯ ส่งประวัติตรวจคุณสมบัติรัฐมนตรี ด้าน ‘นฤมล’ ปัดตอบมีชื่อนั่งรัฐมนตรี


Content:

สะพัดคนใกล้ชิด ‘เดชอิศม์’ ดอดเข้าทำเนียบฯ ส่งประวัติตรวจคุณสมบัติรัฐมนตรี ด้าน ‘นฤมล’ ปัดตอบมีชื่อนั่งรัฐมนตรี

ความเคลื่อนไหวการจัดตั้ง **คณะรัฐมนตรีอิ๊งค์ 1** หลังแต่ละพรรคส่งรายชื่อรัฐมนตรีมาให้พรรคเพื่อไทยพิจารณาครบทุกพรรคแล้ว และขณะนี้อยู่ระหว่างการตรวจสอบคุณสมบัตินายกรัฐมนตรี ผู้สื่อข่าวรายงานว่าบรรยากาศที่ทำเนียบวันนี้ (26 ส.ค.) มีว่าที่รัฐมนตรีทั้งหน้าเก่าและหน้าใหม่ ที่ปรากฏชื่อตามข่าวว่าจะได้ร่วมคณะรัฐมนตรีชุดนี้ ทยอยให้บุคคลใกล้ชิดเดินทางมาส่งประวัติที่สำนักเลขาธิการคณะรัฐมนตรี เพื่อตรวจสอบคุณสมบัติตามขั้นตอนแล้ว

พร้อมมีรายงานว่า **เดชอิศม์ ขาวทอง เลขาธิการพรรคประชาธิปัตย์** ได้ให้บุคคลใกล้ชิด เดินทางเข้าทำเนียบรัฐบาล คาดเป็นการส่งประวัติตรวจสอบคุณสมบัติ ที่สำนักเลขาธิการคณะรัฐมนตรี 

ขณะที่ก่อนหน้านี้มีกระแสข่าวว่า พรรคประชาธิปัตย์ได้ตัดสินใจเข้าร่วมรัฐบาลกับพรรคเพื่อไทย โดยส่งรายชื่อว่าที่รัฐมนตรี 2 คน ให้พรรคเพื่อไทยพิจารณา ประกอบด้วย **เฉลิมชัย ศรีอ่อน** และ **เดชอิศม์ ขาวทอง** สส.สงขลา โดยจะได้โควตารัฐมนตรี 2 เก้าอี้ คือ 1 รัฐมนตรีว่าการ และ 1 รัฐมนตรีช่วยว่าการ โดยคาดว่า เฉลิมชัย จะดำรงตำแหน่ง รมว.ทรัพยากรธรรมชาติฯ ส่วนเดชอิศม์ได้ดำรงตำแหน่ง รมช.สาธารณสุข หรือ รมช.มหาดไทย

ทั้งนี้ การส่งประวัติรัฐมนตรี คาดว่าจะแล้วเสร็จภายในสัปดาห์นี้ สอดคล้องกับที่ **ภูมิธรรม เวชยชัย รองนายกรัฐมนตรี และรมว.พาณิชย์ ปฏิบัติหน้าที่แทนนายกรัฐมนตรี** ให้สัมภาษณ์ไว้ว่าจะตั้ง ครม.ใหม่ ให้แล้วเสร็จภายในสิ้นเดือน ส.ค.นี้

ขณะที่ **นฤมล ภิญโญสินวัฒน์ หัวหน้าพรรคกล้าธรรม** ปฏิเสธที่จะให้สัมภาษณ์ หลังมีกระแสข่าวว่า มีชื่อ ลุ้นเป็นว่าที่รัฐมนตรีในรัฐบาลชุดใหม่

Credit:
- กองบรรณาธิการ SPACEBAR


========================================

ID: 19082
Title: ‘พปชร.’ ส่งหนังสือด่วน! ถึง ‘นายกฯ’ ทวงตั้ง ‘พัชรวาท’ หลังตกสำรวจกรอกประวัติ รมต.
Slug: pprp-sent-an-urgent-letter-to-the-prime-minister-requesting-the-appointment-of-pacharawat-to-join-the-cabinet
Published At: 2024-08-26 13:57:34
Locale: th
Excerpt: ‘พปชร.’ ไม่ยอม! ส่งหนังสือด่วนถึง ‘นายกฯ’ ทวงตั้ง ‘พัชรวาท’ หลังไม่ได้รับการติดต่อจาก สลค. ส่งข้อมูลกรอกประวัติรัฐมนตรีเพียงคนเดียว จาก 4 รายชื่อที่ส่งไป
Category: การเมือง, politics, การเมืองระดับชาติ, national
Tags: 

Highlights:
- ‘พปชร.’ ไม่ยอม! ส่งหนังสือด่วนถึง ‘นายกฯ’ ทวงตั้ง ‘พัชรวาท’ 
- หลังไม่ได้รับการติดต่อจาก สลค. ส่งข้อมูลกรอกประวัติรัฐมนตรีเพียงคนเดียว จาก 4 รายชื่อที่ส่งไป

Content:

**ไพบูลย์ นิติตะวัน** รองหัวหน้าพรรคพลังประชารัฐ (พปชร.) ปฏิบัติหน้าที่แทนหัวหน้าพรรคพลังประชารัฐ ได้ลงนามในหนังสือของพรรคพลังประชารัฐ เลขที่ พปชร.138/2567 ลงวันที่ 26 สิงหาคม 2567 ถึง **นายกรัฐมนตรี แพทองธาร ชินวัตร** สำนักเลขาธิการนายกรัฐมนตรีได้รับหนังสือไว้แล้ว เรื่อง ขอให้สำนักเลขาธิการคณะรัฐมนตรีดำเนินการส่งแบบข้อมูลประกอบการเสนอเรื่องการแต่งตั้งรัฐมนตรีให้กับ พล.ต.อ.พัชรวาท วงษ์สุวรรณ มีความว่า 

ด้วยพรรคพลังประชารัฐ ได้มีการประชุมคณะกรรมการบริหารพรรคพลังประชารัฐเมื่อวันศุกร์ที่ 23 สิงหาคม 2567 คณะกรรมการบริหารพรรคฯ ได้พิจารณาเรื่องเสนอชื่อบุคคลให้ได้รับการแต่งตั้งให้เป็นผู้ดำรงตำแหน่งรัฐมนตรีตามข้อบังคับพรรคพลังประชารัฐ พ.ศ.2561 ข้อ 17 (1) (ฉ) และ ข้อ 92 

โดยที่ประชุมได้พิจารณาการที่พรรคพลังประชารัฐได้เข้าร่วมรัฐบาลกับพรรคเพื่อไทยโดยได้มีการแถลงข่าวร่วมกับพรรคการเมืองร่วมรัฐบาลอื่นๆไปเมื่อวันที่ 15 สิงหาคม 2567 และในการประชุมสภาผู้แทนราษฎร เมื่อวันที่ 16 สิงหาคม 2567 สมาชิกสภาผู้แทนราษฎรของพรรคพลังประชารัฐได้ลงมติเห็นชอบให้หัวหน้าพรรคเพื่อไทย นางสาวแพทองธาร ชินวัตร เป็นนายกรัฐมนตรี 

ซึ่งเมื่อวันที่ 20 สิงหาคม 2567 หัวหน้าพรรคพลังประชารัฐได้เสนอรายชื่อบุคคลซึ่งพรรคเห็นชอบให้ดำรงตำแหน่งรัฐมนตรีของพรรคไปให้นายกรัฐมนตรีนางสาวแพทองธาร ชินวัตร ตามสิ่งที่ส่งมาด้วย ผ่านนายแพทย์พรหมินทร์ เลิศสุริย์เดช เลขาธิการนายกรัฐมนตรี จำนวน 4 ท่าน ดังนี้

1. พลตำรวจเอกพัชรวาท วงษ์สุวรรณ ดำรงตำแหน่ง รองนายกรัฐมนตรี และ รัฐมนตรีว่าการกระทรวงทรัพยากรธรรมชาติและสิ่งแวดล้อม

2. ร้อยเอกธรรมนัส พรหมเผ่า ดำรงตำแหน่ง รัฐมนตรีว่าการกระทรวงเกษตรและสหกรณ์

3. นายสันติ พร้อมพัฒน์ ดำรงตำแหน่ง รัฐมนตรีช่วยว่าการกระทรวงสาธารณสุข

4. นายอรรถกร ศิริลัทธยากร ดำรงตำแหน่ง รัฐมนตรีช่วยว่าการกระทรวงเกษตรและสหกรณ์

โดยที่ประชุมได้พิจารณาแล้ว ได้มีมติเห็นชอบรายชื่อบุคคลดังกล่าวข้างต้นให้ดำรงตำแหน่งเป็นรัฐมนตรีในสัดส่วนของพรรค ทั้งนี้ หากรายชื่อบุคคลที่เสนอไปข้างต้น ปรากฏว่า มีบุคคลใดบุคคลหนึ่ง ไม่ผ่านคุณสมบัติในการดำรงตำแหน่งรัฐมนตรี ที่ประชุมมีมติมอบอำนาจให้หัวหน้าพรรคพลังประชารัฐเป็นผู้พิจารณาเปลี่ยนแปลงรายชื่อบุคคลใหม่และเสนอให้นายกรัฐมนตรีดำเนินการทดแทน

ทั้งนี้มติคณะกรรมการบริหารพรรคเสนอชื่อรัฐมนตรีของพรรคพลังประชารัฐดังกล่าวมาข้างต้น เป็นการดำเนินการสืบเนื่องจากก่อนหน้านี้ ท่านนายกรัฐมนตรีในฐานะหัวหน้าพรรคเพื่อไทย ได้แถลงข่าวต่อ

สื่อมวลชนร่วมกับพรรคพลังประชารัฐและพรรคอื่นที่ร่วมรัฐบาลทุกพรรค ได้ประกาศเป็นสัญญาประชาคมว่า            ทุกพรรคจะร่วมกันเพื่อจัดตั้งรัฐบาล โดยสนับสนุนให้ท่านเป็นนายกรัฐมนตรี มีข้อตกลงให้มีสัดส่วนรัฐมนตรีของแต่พรรคตามจำนวนเดิมในรัฐบาลนายเศรษฐา ทวีสิน 

ดังนั้น ในวันประชุมสภาผู้แทนราษฎร ในระเบียบวาระเลือกนายกรัฐมนตรี พรรคพลังประชารัฐ จึงให้สมาชิกสภาผู้แทนราษฎรสังกัดพรรคพลังประชารัฐทุกคนออกเสียงด้วยการขานชื่อลงมติเห็นชอบให้ท่านดำรงตำแหน่งนายกรัฐมนตรี จำนวน 39 เสียง เว้นแต่หัวหน้าพรรคฯเท่านั้นที่ติดภาระกิจสำคัญอันไม่อาจหลีกเลี่ยงจึงไม่สามารถมาร่วมออกเสียงได้

และต่อมาพรรคพลังประชารัฐได้ดำเนินการตามกฎหมายพรรคการเมืองและข้อบังคับพรรคฯ จัดให้มีการประชุมคณะกรรมการบริหารพรรคเพื่อมีมติรับรอง การเสนอชื่อรัฐมนตรีในสัดส่วนของพรรคพลังประชารัฐ และหัวหน้าพรรคได้มีหนังสือนำส่งให้ท่านนายกรัฐมนตรีตั้งแต่วันที่ 20 สิงหาคม 2567 แล้วนั้น เพื่อท่านนายกรัฐมนตรีจะได้ดำเนินการตามขั้นตอนต่อไป ซึ่งเป็นไปตามข้อตกลงร่วมกันจัดตั้งรัฐบาลที่แถลงต่อสื่อมวลชน 

และปรากฏข่าวสื่อสารมวลชนว่าท่านนายกรัฐมนตรีให้สำนักเลขาคณะรัฐมนตรีหน่วยงานในสังกัดนายกรัฐมนตรีเป็นผู้ติดต่อไปตามรายชื่อบุคคลที่พรรคร่วมรัฐบาลต่างๆ เสนอ เป็นรัฐมนตรี เพื่อให้กรอกแบบข้อมูลประกอบการเสนอเรื่องการแต่งตั้งรัฐมนตรี ตรวจสอบประวัติ และลักษณะต้องห้ามการเป็นรัฐมนตรีกันครบถ้วนทุกพรรคแล้ว

แต่ปรากฏว่าเมื่อพรรคพลังประชารัฐสอบถามไปยัง **พล.ต.อ.พัชรวาท วงษ์สุวรรณ** ซึ่งเป็นบุคคลที่พรรคเสนอชื่อให้ดำรงตำแหน่งรัฐมนตรี จึงทราบว่าสำนักเลขาธิการคณะรัฐมนตรีไม่ได้ติดต่อเพื่อส่งแบบข้อมูลประกอบการเสนอเรื่องการแต่งตั้งรัฐมนตรีให้

ดังนั้น เพื่อมิให้เกิดความล่าช้าในการดำเนินการตรวจสอบคุณสมบัติบุคคลผู้ที่จะดำรงตำแหน่งเป็นรัฐมนตรี พรรคพลังประชารัฐจึงมีหนังสือฉบับนี้เพื่อกราบเรียนนายกรัฐมนตรี ในฐานะที่ท่านมีอำนาจในการสั่งการสำนักเลขาธิการคณะรัฐมนตรี ได้โปรดมีบัญชาให้สำนักเลขาธิการคณะรัฐมนตรีดำเนินการส่งแบบข้อมูลประกอบการเสนอเรื่องการแต่งตั้งรัฐมนตรีให้กับพลตำรวจเอกพัชรวาท วงษ์สุวรรณ เพื่อที่พรรคพลังประชารัฐจะได้ดำเนินการให้มีการกรอกข้อมูลในแบบฯและนำส่งสำนักเลขาธิการคณะรัฐมนตรีโดยเร็วต่อไป

Credit:
- กองบรรณาธิการ SPACEBAR


========================================

ID: 19081
Title: ออมสิน พักต้น ลดดอก นาน 3 เดือน กู้ฉุกเฉิน 0% ช่วยเหลือผู้ประสบภัยน้ำท่วม
Slug: economic-business-flood-interest-recovery-bank
Published At: 2024-08-26 13:35:19
Locale: th
Excerpt: ออมสิน ออกชุดมาตรการช่วยเหลือผู้ประสบภัยน้ำท่วมเร่งด่วน พักต้น ลดดอกครึ่งหนึ่ง นาน 3 เดือน กู้ฉุกเฉิน 0% ไม่ต้องมีหลักประกัน กู้ซ่อมบ้านได้ 100% ของการซ่อมเตรียมจับมือภาคีร่วมเปิด คลินิกสารพัดซ่อม ฟื้นฟูเยียวยาหลังน้ำลด
Category: ธุรกิจ-เศรษฐกิจ, business, การเงิน, finance
Tags: 

Highlights:
- พักชำระเงินต้น เวลา 3 เดือน จ่ายดอกเบี้ยครึ่งหนึ่ง


- ดอกเบี้ยที่เหลืออีกครึ่งธนาคารลดให้ เป็นระยะเวลา 3 เดือน

- ลูกค้าสินเชื่อรายย่อย ทั้งบุคคล และ SMEs ที่มีวงเงินสินเชื่อไม่เกิน 10 ล้านบาท

Content:

วิทัย รัตนากร ผู้อำนวยการธนาคารออมสิน เปิดเผยว่า จากสถานการณ์น้ำท่วมฉับพลันในหลายจังหวัดของประเทศ ได้สร้างความเสียหายต่อทรัพย์สินและส่งผลกระทบต่อชีวิตความเป็นอยู่ของลูกค้าประชาชนเป็นอย่างมาก ธนาคารออมสินได้ออกชุดมาตรการช่วยเหลือเร่งด่วน ตามนโยบายรัฐบาล ทั้งพักหนี้ ลดดอกเบี้ย และมาตรการสินเชื่อ สำหรับมาตรการพักหนี้เพื่อแบ่งเบาภาระลูกหนี้ธนาคารออมสินที่ได้รับผลกระทบในช่วงนี้ **โดยให้พักชำระเงินต้น เวลา 3 เดือน จ่ายดอกเบี้ยครึ่งหนึ่ง ส่วนดอกเบี้ยที่เหลืออีกครึ่งธนาคารลดให้ เป็นระยะเวลา 3 เดือน สำหรับลูกค้าสินเชื่อรายย่อย ทั้งบุคคล และ SMEs ที่มีวงเงินสินเชื่อไม่เกิน 10 ล้านบาท ไม่รวมลูกค้าสินเชื่อแก่ลูกหนี้ตามธุรกรรมนโยบายรัฐ (PSA) หรือโครงการผ่อนปรนอื่น ๆ** 

**ซึ่งลูกค้าสามารถแจ้งความประสงค์ขอเข้ามาตรการผ่านทางเว็บไซต์ธนาคารออมสิน หรือติดต่อธนาคารออมสินในพื้นที่ได้ตั้งแต่วันนี้เป็นต้นไป อย่างไรก็ตาม หลังครบกำหนดผ่อนผันพักชำระหนี้ครบ 3 เดือนแล้ว ให้ชำระเงินงวดตามสัญญาเดิม หากยังไม่สามารถชำระหนี้ต่อได้ สามารถปรึกษากับเจ้าหน้าที่ธนาคารออมสินเพื่อหาแนวทางอื่นต่อไป**

ส่วนผู้ประสบภัยที่มีความจำเป็นต้องใช้เงินกู้ฉุกเฉิน สามารถยื่นขอสินเชื่อได้ 2 ประเภท ได้แก่

**สินเชื่อฉุกเฉินเพื่อช่วยเหลือผู้ประสบภัยพิบัติ ผ่อนเกณฑ์อนุมัติ** สำหรับเป็นค่าใช้จ่ายในการดำรงชีวิตประจำวัน หรือฟื้นฟูอาชีพ ไม่ต้องมีหลักประกันและไม่มีผู้ค้ำประกัน วงเงินกู้สูงสุดไม่เกินรายละ 10,000 บาท ระยะเวลาผ่อนชำระไม่เกิน 15 เดือน โดย 3 เดือนแรก อัตราดอกเบี้ยคงที่ 0% ต่อเดือน และปลอดชำระเงินงวดนาน 3 เดือน หลังจากนั้นเดือนที่ 4 เป็นต้นไป คิดอัตราดอกเบี้ยต่ำ 0.60% ต่อเดือน สามารถติดต่อขอสินเชื่อที่ธนาคารออมสินสาขาภายใน 30 วันนับตั้งแต่ประสบภัย โดยเปิดให้ยื่นขอสินเชื่อได้ตั้งแต่วันนี้เป็นต้นไป 

**สินเชื่อเคหะแก่ผู้ประสบภัย** สำหรับลูกค้าเดิมและประชาชนทั่วไปที่บ้านเรือนหรือที่อยู่อาศัยได้รับความเสียหายจากน้ำท่วม มีความจำเป็นต้องต่อเติมหรือซ่อมแซมในส่วนที่เสียหาย ให้วงเงินกู้สูงถึง 100% ของราคาประเมิน อัตราดอกเบี้ยลดพิเศษเฉลี่ย 3 ปีแรกอยู่ที่ 3.233% ต่อปี ปีที่ 1 อัตราดอกเบี้ย 2% ปีที่ 2 - 3 = 3.85% ต่อปี (MRR-2.745%) และปีที่ 4 เป็นต้นไป = 5.845% ต่อปี (MRR-0.750%)

นอกจากนี้ยังพร้อมให้ความช่วยเหลืออย่างเร่งด่วน โดยมอบหมายให้ธนาคารออมสินในพื้นที่ออกเยี่ยมเยียนมอบถุงยังชีพและความช่วยเหลือเบื้องต้นแก่ลูกค้าประชาชนที่ประสบเหตุ พร้อมทั้งเตรียมขยายผลไปยังพื้นที่รับน้ำอื่น ๆ รวมถึงเตรียมร่วมมือกับภาคีเครือข่าย โดยเฉพาะวิทยาลัยเทคนิคในพื้นที่ จัดตั้ง “คลินิกสารพัดซ่อม” เพื่อให้ความช่วยเหลือและฟื้นฟูเยียวยาหลังน้ำลด ในการดำเนินการปรับปรุงซ่อมแซม ทั้งบ้านเรือนที่อยู่อาศัย อุปกรณ์ไฟฟ้าและเครื่องใช้ไฟฟ้าภายในบ้าน รถจักรยานยนต์ และอื่น ๆ ที่ได้รับความเสียหาย ตลอดจนสำรวจความต้องการความช่วยเหลือเพิ่มเติมด้านต่าง ๆ ต่อไป

Credit:
- กองบรรณาธิการ SPACEBAR


========================================

ID: 19079
Title: ‘พาเวล ดูรอฟ’ เจ้าของฉายา ‘มาร์ก ซักเคอร์เบิร์กแห่งรัสเซีย’ ซีอีโอ Telegram ที่เพิ่งถูกจับคือใคร? 
Slug: who-is-pavel-durov-ceo-of-messaging-app-telegram
Published At: 2024-08-26 13:33:20
Locale: th
Excerpt: ‘พาเวล ดูรอฟ’ เจ้าของฉายา ‘มาร์ก ซักเคอร์เบิร์กแห่งรัสเซีย’ ซีอีโอ Telegram ที่เพิ่งถูกคุมกุมในฝรั่งเศสคือใคร? หลังแอปฯ ดังกล่าวถูกกล่าวหาว่ามีการนำไปใช้ในทางอาชญากรรม 
Category: ต่างประเทศ, world, ประชาชาติ, nations
Tags: 

Highlights:
- ‘พาเวล ดูรอฟ’ มหาเศรษฐีชาวรัสเซียผู้ก่อตั้งแอปพลิเคชันส่งข้อความ ‘เทเลแกรม’ (Telegram) ถูกจับกุมที่สนามบินบูร์เกต์ ฝรั่งเศส 
- ทำให้ในเวลานี้แอปฯ ส่งข้อความ ‘Telegram’ ซึ่งได้รับความนิยมทั่วโลกกำลังถูกตรวจสอบเพิ่มมากขึ้น หลังแอปฯ ถูกกล่าวหาว่า มีการนำไปใช้ในทางอาชญากรรม 

Content:

**‘พาเวล ดูรอฟ’** มหาเศรษฐีชาวรัสเซียผู้ก่อตั้งแอปพลิเคชันส่งข้อความ **‘เทเลแกรม’ (Telegram)** ถูกจับกุมที่สนามบินบูร์เกต์ ฝรั่งเศส หลังจากเดินทางมาด้วยเครื่องบินเจ็ตส่วนตัวเมื่อวันเสาร์ (24 ส.ค.) ที่ผ่านมา การสืบสวนมุ่งเน้นประเด็นที่แอปฯ ขาดการกำกับควบคุมดูแล ซึ่งอาจทำให้แอปฯ ดังกล่าวถูกนำไปใช้ในทางอาชญากรรม 

เมื่อวันอาทิตย์ (25 ส.ค.) แหล่งข่าวใกล้ชิดกับทีมสอบสวนเปิดเผยว่า _“ดูรอฟถูกควบคุมตัวต่อ ช่วงเวลาการควบคุมตัวเบื้องต้นเพื่อสอบปากคำอาจกินเวลานานสูงสุด 96 ชั่วโมง”_ แต่หลังผ่านไป 96 ชั่วโมง ผู้พิพากษาจะตัดสินใจว่าจะปล่อยตัวเขา ดำเนินคดี หรือว่าส่งตัวกลับเพื่อควบคุมตัวต่อไป 

Telegram กล่าวในแถลงการณ์เมื่อเย็นวันอาทิตย์ว่า _“Telegram ปฏิบัติตามกฎหมายของสหภาพยุโรป รวมถึงกฎหมายบริการดิจิทัล การควบคุมดูแลอยู่ในมาตรฐานอุตสาหกรรมและมีการปรับปรุงอย่างต่อเนื่อง...**ดูรอฟ ซีอีโอของ Telegram ไม่ได้ปิดบังอะไรและมักเดินทางไปทั่วยุโรปบ่อยครั้ง เป็นเรื่องไร้สาระที่จะอ้างว่าแอปฯ หรือเจ้าของแอปฯ เป็นผู้รับผิดชอบต่อการละเมิดดังกล่าว** เรากำลังรอการแก้ไขสถานการณ์นี้โดยเร็ว”_ 

ขณะเดียวกัน รัฐบาลอังกฤษก็ประกาศว่าจะสั่งแบน Telegram เนื่องจากมีบัญชีเครือข่ายของกลุ่มหัวรุนแรงขวาจัด **‘Terrorgram’** อยู่บนแอปฯ Telegram เยอะ โดยอ้างว่าเครือข่ายดังกล่าวมีส่วนเกี่ยวข้องกับเหตุโจมตีนองเลือดหลายครั้งทั่วโลก และยังส่งเสริมอุดมการณ์การก่อการร้ายแบบนีโอฟาสซิสต์ (neo-fascist) ด้วย 

**และนี่คือสิ่งที่ควรรู้เกี่ยวกับซีอีโอรายนี้ และแอปฯ Telegram ของเขา** 

### **‘พาเวล ดูรอฟ’ เจ้าของฉายา ‘มาร์ก ซักเคอร์เบิร์ก แห่งรัสเซีย’**

ดูรอฟ มหาเศรษฐีชาวรัสเซียวัย 39 ปีเป็นผู้ก่อตั้งและซีอีโอของ Telegram แอปฯ ส่งข้อความฟรีคู่แข่ง WhatsApp, Facebook Messenger, Wechat, Instagram และ TikTok  

ในปัจจุบัน นิตยสารฟอร์บส์ (Forbes) ประเมินทรัพย์สินของดูรอฟไว้ที่ 1.55 หมื่นล้านดอลลาร์สหรัฐ (ราว 5.2 แสนล้านบาท) ทำให้เขากลายเป็นบุคคลที่รวยที่สุดอันดับที่ 120 ของโลก และบางครั้งยังได้รับฉายาว่า **‘มาร์ก ซักเคอร์เบิร์ก แห่งรัสเซีย’** อีกด้วย 

ดูรอฟ ออกจากประเทศในปี 2014 ทั้งที่เพิ่งเปิดตัว Telegram ในปี 2013 หลังจากที่บริษัทปฏิเสธที่จะปฏิบัติตามความต้องการของรัฐบาลในการปิดเครือข่ายคอมมูนิตี้ฝ่ายค้านบน **‘โวฟคอนทักเท’** (VKontakte / VK) แพลตฟอร์มโซเชียลมีเดียรัสเซียที่เขาก่อตั้งร่วมกับพี่ชายเมื่อปี 2006 แต่ต่อมาเขาก็ขายออกไป 

สื่อรายงานว่า ดูรอฟ ย้ายไปอยู่ดูไบในปี 2017 พร้อมทั้งตั้งสำนักงานใหญ่ที่นั่น จากนั้นก็ได้รับสัญชาติฝรั่งเศสในเดือนสิงหาคม 2021 รวมถึงได้สัญชาติสหรัฐอาหรับเอมิเรตส์ และยังได้เป็นพลเมืองของเซนต์คิตส์และเนวิส ประเทศที่มี 2 เกาะในทะเลแคริบเบียนด้วย 

_**“ผมขอเป็นอิสระมากกว่าต้องรับคำสั่งจากใครก็ตาม”**_ ดูรอฟ บอกกับ ทักเกอร์ คาร์ลสัน นักข่าวชาวอเมริกันเมื่อเดือนเมษายน เกี่ยวกับประเด็นการออกจากประเทศของเขา 

### **ความนิยมของ ‘Telegram’ ทำให้มีการตรวจสอบเพิ่มมากขึ้น**

   
Telegram มีอิทธิพลในรัสเซีย ยูเครน และสาธารณรัฐต่างๆ ของอดีตสหภาพโซเวียต ได้กลายเป็นแหล่งข้อมูลสำคัญเกี่ยวกับสงครามของรัสเซียในยูเครน โดยพบว่า เจ้าหน้าที่ทั้งในมอสโกและเคียฟจำนวนมากใช้แอปฯ ดังกล่าว ขณะที่นักวิเคราะห์บางคนเรียกแอปฯ นี้ว่า **‘สนามรบเสมือนจริง’** 

อย่างไรก็ตาม รัสเซียเริ่มบล็อกแอปฯ ดังกล่าวในปี 2018 หลังจากบริษัทปฏิเสธที่จะปฏิบัติตามคำสั่งศาลในการอนุญาตให้หน่วยงานความมั่นคงของรัฐเข้าถึงข้อความเข้ารหัสของผู้ใช้ การกระทำดังกล่าวมีผลเพียงเล็กน้อยต่อความพร้อมใช้งานของ Telegram ในประเทศ แต่ได้จุดชนวนให้เกิดการประท้วงครั้งใหญ่ในกรุงมอสโกและเกิดการวิพากษ์วิจารณ์จากองค์กรนอกภาครัฐ (NGOs) 

บริษัทระบุว่า Telegram ได้รับความนิยมเพิ่มมากขึ้นเรื่อยๆ และปัจจุบันติดอันดับ 5 แอปฯ ที่มียอดดาวน์โหลดสูงสุดทั่วโลก ในปี 2023 แอปฯ ดังกล่าวมีผู้ใช้งานรายเดือนมากกว่า 700 ล้านคน และมีเป้าหมายที่จะทะลุ 1 พันล้านคนภายใน 1 ปี 

ทว่าความนิยมที่เพิ่มขึ้นกลับส่งผลให้มีการตรวจสอบอย่างเข้มงวดมากขึ้นจากหลายประเทศในยุโรป รวมถึงฝรั่งเศส เกี่ยวกับข้อกังวลด้านความปลอดภัยและการละเมิดข้อมูลที่อาจเกิดขึ้น 

“Telegram มุ่งมั่นที่จะปกป้องความเป็นส่วนตัวของผู้ใช้และสิทธิมนุษยชน เช่น เสรีภาพในการพูดและการชุมนุม Telegram มีบทบาทสำคัญในการเคลื่อนไหวเพื่อประชาธิปไตยทั่วโลก รวมถึงในอิหร่าน รัสเซีย เบลารุส เมียนมา และฮ่องกง” บริษัทระบุ 

หลังจากที่ ดูรอฟ ถูกจับกุม นักเคลื่อนไหวหลายคนได้รวมตัวกันประท้วงบริเวณหน้าสถานทูตฝรั่งเศสในกรุงมอสโกเพื่อเรียกร้องให้ปล่อยตัวดูรอฟ โดยหนึ่งในผู้ประท้วงคนหนึ่งได้ถือป้ายเรียกร้องให้ชาวฝรั่งเศส **“ไม่เดินตามรอยปูติน”** และเคารพเสรีภาพในการพูด

Credit:
- กองบรรณาธิการ SPACEBAR
- สันติ อมรสถิตย์


========================================

ID: 19080
Title: แบรนด์ซุปไก่สกัด เดินหน้ารุกตลาดขยายฐานลูกค้าครอบคลุมทุก Gen
Slug: economic-business-chicken-essence-brand-generation
Published At: 2024-08-26 13:23:11
Locale: th
Excerpt: แบรนด์ซุปไก่สกัด เดินหน้ารุกตลาดขยายฐานลูกค้าครอบคลุมทุก Gen มุ่งสร้างประสบการณ์ดื่มแบรนด์ 7 วันต่อเนื่อง เปิดลอยัลตี้ แพลตฟอร์มกับแคมเปญ “ดื่มแบรนด์ สแกนเลขในขวด” เตรียมอัดบิ๊กแคมเปญแจกรถเทสล่า ลุ้นรับโชคใหญ่ทุกเดือนถึงสิ้นปี รวมมูลค่าสูงสุดกว่า 7.5 ล้านบาท
Category: ธุรกิจ-เศรษฐกิจ, business, การตลาดและแบรนด์, brand-and-marketing
Tags: 

Highlights:
- ขยายกลุ่มลูกค้าให้ครอบคลุมทุกเซกเมนต์


- ใช้กลยุทธ์ CRM ผ่านลอยัลตี้ แพลตฟอร์ม บน Line OA

- ตั้งเป้าผู้เข้าร่วมแคมเปญมากกว่า 300,000 คน

Content:

จุฑามาศ งามจิตรกุล ผู้อำนวยการฝ่ายการตลาดกลุ่มผลิตภัณฑ์แบรนด์ซุปไก่สกัด บริษัท ซันโทรี่  เบเวอเรจ แอนด์ ฟู้ด (ประเทศไทย) จำกัด ผู้นำตลาดอาหารเสริมสุขภาพภายใต้ตราผลิตภัณฑ์แบรนด์ในประเทศไทยและภูมิภาคเอเชีย กล่าวว่า จากกิจกรรม “Targeted Samplings” ที่บริษัทฯ ได้จัดขึ้น ทำให้เราเข้าถึงกลุ่มหนุ่มสาวออฟฟิศและคนรุ่นใหม่ได้มากขึ้น ซึ่งเป็นกลุ่มเป้าหมายที่มีความต้องการเพิ่มประสิทธิภาพการทำงานของสมองระหว่างวัน ด้วยเหตุนี้เอง เราจึงเดินหน้าสานต่อความสำเร็จของการขยายกลุ่มลูกค้าให้ครอบคลุมทุกเซกเมนต์ ด้วยกลยุทธ์ CRM ผ่านลอยัลตี้ แพลตฟอร์ม บน Line OA พร้อมคิกออฟแคมเปญ “ดื่มแบรนด์ สแกนเลขในขวด” ลุ้นรับรางวัลทองคำหนัก 1 บาท ทุกเดือน จำนวน 5 รางวัล และรางวัลใหญ่รถเทสล่า รวมถึงการทำ Co-Promotion กับแบรนด์พันธมิตรอย่าง ทรูมันนี่ ในมิติของการรับ Cash Back ผ่านบัญชี True Money Wallet ซึ่งการทุ่มงบจัดแคมเปญดังกล่าว เพื่อสร้างประสบการณ์ตรงของการดื่มแบรนด์ซุปไก่สกัดต่อเนื่อง 7 วัน และตอกย้ำถึงคุณประโยชน์ของแบรนด์ซุปไก่สกัดที่มีคาร์โนซีน และวิตามินบี 12 ที่มีส่วนช่วยในการทำงานตามปกติของระบบประสาทและสมอง โดยตั้งเป้าผู้เข้าร่วมแคมเปญมากกว่า 300,000 คน

ผู้สนใจสามารถร่วมลุ้นเป็นผู้โชคดีที่จะได้รับทองคำหนัก 1 บาท จำนวน 25 รางวัล หรือ รางวัลใหญ่ รถเทสล่าได้ง่าย ๆ เพียงซื้อแบรนด์ซุปไก่สกัดขนาดใด สูตรใดก็ได้ สแกนรหัสหรือกรอกเลขรหัสที่อยู่บนหลังฉลากสินค้าด้านในขวดแบรนด์ที่ร่วมรายการ เพื่อรับสิทธิ์ดังนี้  

**สิทธิ์ที่หนึ่ง** - รับสิทธิ์ลุ้นโชค 1 สิทธิ์ ต่อการสแกน 1 ครั้ง พร้อม Cash Back บน True Money Wallet  โดยขวดแรกรับเงิน 20 บาท ขวดที่ 2-7 รับเงินขวดละ 10บาท และทุก ๆ ขวดที่ 7 จะได้รับสิทธิ์ลุ้นโชค 10 สิทธิ์ โดยจำกัดการสแกน 1 ครั้งต่อวันเท่านั้น

**สิทธิ์ที่สอง** -  ดื่มแบรนด์ พร้อมสแกนเลขในขวด ติดต่อกัน 7 วันต่อเนื่อง รับเงินเพิ่มอีก 100 บาท

**สิทธิ์พิเศษ** - สำหรับลูกค้าใหม่ที่ยังไม่มีบัญชี True Money Wallet ได้เงินโบนัสเพิ่ม 30 บาท

โดยแคมเปญ “ดื่มแบรนด์ สแกนเลขในขวด” มีระยะเวลา​ร่วม​สนุกตั้งแต่วันนี้ ถึง 31 ธันวาคม 2567 และจะทำการประ​กาศรายชื่อผู้โชคดี ในวันที่ 30 ของทุกเดือน ผ่านลอยัลตี้ แพลตฟอร์มบน LINE OA

Credit:
- กองบรรณาธิการ SPACEBAR


========================================

ID: 19078
Title: เปิดกรุสมบัติหมื่นล้าน สมบัติชั่วนิรันดร์แห่งเอเชีย
Slug: economic-business-art-passion-investment
Published At: 2024-08-26 13:01:46
Locale: th
Excerpt: ดอยธิเบศร์ ดัชนี จับมือสุดยอดพันธมิตรภาครัฐ และเอกชนระดับแนวหน้าของประเทศ สร้างปรากฏการณ์ครั้งยิ่งใหญ่ให้โลกศิลปะ เปิดตัว Art Investment Center ‘The next level of passion investment’ สุดยอดนวัตกรรมแพลตฟอร์มอัจฉริยะแบบไร้ขีดจำกัด ศูนย์กลางการลงทุนด้านศิลปะ และของสะสมล้ำค่าแบบครบวงจร 
Category: ธุรกิจ-เศรษฐกิจ, business, การตลาดและแบรนด์, brand-and-marketing
Tags: 

Highlights:
- สุดยอดนวัตกรรมการลงทุนด้านศิลปะครั้งแรกของโลก


- ศูนย์กลางการลงทุนด้านศิลปะ และของสะสมล้ำค่าแบบครบวงจร

- กรุสมบัติ ชั่วนิรันดร์ แห่งเอเชีย

Content:

เปิดตัวปรากฏการณ์ครั้งสำคัญในประวัติศาสตร์ ที่จะพาดำดิ่งสู่โลกศิลปะ และทะยานสู่โลกอนาคตไปพร้อม ๆ กันกับสุดยอดนวัตกรรมการลงทุนด้านศิลปะครั้งแรกของโลก **ART INVESTMENT CENTER ”The next level of passion investment”** **ศูนย์กลางการลงทุนด้านศิลปะ และของสะสมล้ำค่าแบบครบวงจร** ที่จะเชื่อมทั้งสองโลกเข้าไว้ด้วยกัน กับสุดยอดแพลตฟอร์มอัจฉริยะแบบไร้ขีดจำกัด ระดับ **The Ultimate Luxury Platforms** พร้อมบริการครบจบทุกมิติในหนึ่งเดียวแบบ **ONE-STOP SERVICE & ALL IN ONE SOLUTION OFFLINE / ONLINE / MOBILE** ด้วยความร่วมมือระหว่าง **ดร.ดอยธิเบศร์ ดัชนี CEO & Founder ART INVESTMENT CENTER** ร่วมมือกับสุดยอดพันธมิตรทั้งภาครัฐ และเอกชนระดับแนวหน้าของประเทศ เพื่อแก้ปัญหาที่ไม่เคยมีทางออก เพื่อสร้างโอกาสที่ไม่เคยมีทางเลือก เพื่อเชื่อมโยงทุกเครือข่ายเพิ่มส่วนต่อขยาย สร้างคุณค่าและมูลค่าเพิ่มในผลงานศิลปะ และของสะสมล้ำค่า ส่งเสริมผลักดันเศรษฐกิจสร้างสรรค์ให้กลายเป็นรายได้หลักของประเทศในอนาคต และเป็นเป้าหมายของนักลงทุนจากทั่วโลก **“มาร่วมกันเปลี่ยนโลกใบเก่า ด้วยการสร้างระบบนิเวศใหม่”** เพื่อเป็น **“ต้นแบบนวัตกรรมสร้างสรรค์เพื่อสังคมอย่างยั่งยืน”** ปักหมุดหมายให้ประเทศไทยเป็น **“กรุสมบัติ ชั่วนิรันดร์ แห่งเอเชีย”** 

พร้อมร่วมชมนิทรรศการครั้งสำคัญ เพื่อฉลองวาระพิเศษในโอกาสความสัมพันธ์ครบรอบ 12 ปี ระหว่าง **พิพิธภัณฑ์บ้านดำ** และ **สยามพิวรรธน์** กับ **“The Eternal Treasure of Asia” “สมบัติชั่วนิรันดร์แห่งเอเชีย”** เปิดกรุสมบัติหมื่นล้านจากพิพิธภัณฑ์และนักสะสมชั้นนำระดับโลก ที่รวบรวมสุดยอดของผลงานศิลปะของศิลปินแห่งชาติ ดร.ถวัลย์ ดัชนี ที่ไม่เคยจัดแสดงที่ไหนมาก่อน ตลอดจนสุดยอดของสะสมล้ำค่าระดับ World-Class ที่หาชมยาก พร้อมเปิดโอกาสให้คนรักงานศิลป์ได้ชื่นชมอย่างใกล้ชิดเฉพาะในงานนี้เท่านั้น! **ณ Fashion Gallery ชั้น 1สยามพารากอน**

งาน **Grand Opening** ได้จัดขึ้นอย่างยิ่งใหญ่ กับการแสดงชุดเภรีกำนาทเฟือนฟ้าไหวตะวัน โดยคณะ Tiger Drumเปิดตัวคฑาสุริยคราสจักราวตาร กุญแจแห่งจักรวาล สร้างโดยศิลปิน อัฐพล คำวงษ์ ผู้สร้างโกศบรรจุอัฐิของอาจารย์ถวัลย์ นำแสดงโดย คณะ The Thais พร้อมทั้งมีแขกผู้มีเกียรติหลากหลายวงการ ศิลปิน และนักสะสมเข้าร่วมงานอย่างคับคั่ง เมื่อในวันศุกร์ที่ 23 สิงหาคมที่ผ่านมา

**ดร.ดอยธิเบศร์ ดัชนี CEO & Founder ART INVESTMENT CENTER** เปิดเผยถึงสุดยอดนวัตกรรมแพลตฟอร์มอัจฉริยะแบบไร้ขีดจำกัด “ART INVESTMENT CENTER” ว่า ทุกสิ่งที่เกิดขึ้นมาจากการตกผลึกของปัญหาที่ไม่เคยมีทางออกที่สะสมมาเป็นเวลายาวนาน เราไม่สามารถเปลี่ยนแปลงโลกใบเก่าได้ แต่เราสามารถสร้างระบบนิเวศใหม่ให้ดีขึ้นได้ ผมต้องการสร้างสรรค์สิ่งใหม่ให้เกิดประโยชน์สูงสุด และยั่งยืนให้กับวงการ โดยใช้ประสบการณ์ทั้งหมดในชีวิต บวกกับการเตรียมโครงการนี้เป็นเวลาหลายปีในการพัฒนาแพลตฟอร์มอัจฉริยะแบบไร้ขีดจำกัด ในรูปแบบ The Ultimate Luxury Platforms เพื่อเชื่อมโยงทั้งสองโลกเข้าไว้ด้วยกัน ทั้งในแบบ OFFLINE และ ONLINE ทำให้ประเทศไทยเป็นศูนย์กลางในการซื้อขาย แลกเปลี่ยน หรือประมูลผลงานศิลปะที่ทั่วโลกให้การยอมรับ ทั้งยังเป็นแพลตฟอร์มแรกของโลกที่กล้าการันตีของแท้ 100% ทุกชิ้นงานที่ปรากฏบนแพลตฟอร์มนี้ เพราะเรามีการทำงานร่วมกับพันธมิตร และหน่วยงานหลายแห่ง ทั้งภาครัฐ และเอกชนในการตรวจสอบร่วมกัน อาทิ กรมทรัพย์สินทางปัญญา ในการจดแจ้งลิขสิทธิ์ของศิลปิน และมีการทำใบรับรองถึงสองชั้น ถือเป็นกุญแจสองดอก ทั้งในโลกจริง และโลกบล็อกเชน จากนั้นจึงจะมีการ Invitation ชิ้นงานขึ้นมาบนแพลตฟอร์มต่อไป

“เราไม่ได้หวังเป็นธุรกิจใหญ่ที่ทำกำไร แต่เราสร้างขึ้นเพื่อแก้ปัญหาที่ไม่เคยมีทางแก้ เราจึงจำเป็นต้องแก้ตั้งแต่ระดับโครงสร้าง โดยการสร้างระบบนิเวศที่ครบวงจร เพื่อให้เป็น “**แพลตฟอร์มอัจฉริยะแบบไร้ขีดจำกัด”** และเป็น **“ต้นแบบนวัตกรรมสร้างสรรค์เพื่อสังคมอย่างยั่งยืน”** ผ่าน 6 บริการหลัก ได้แก่ 1.ซื้อ 2.ขาย 3.แลกเปลี่ยน 4.ให้เช่า 5.บริจาค และ   
6.สินทรัพย์ดิจิทัล (Digital Asset) ต่างจากแพลตฟอร์มอื่น ๆ ที่เน้นการซื้อ-ขายอย่างเดียว แต่เรามีความหลากหลายที่เกิดจากความร่วมมือกับพันธมิตร เช่น “ทุกพื้นที่คือพื้นที่แห่งศิลป์” โดยสามารถให้เช่าผลงานของศิลปิน เพื่อนำไปประดับตามโครงการธุรกิจ โรงแรม โรงพยาบาล เรสซิเด้นท์ คอนโด หมู่บ้าน ร้านอาหาร คาเฟ่ และทำ E-Catalog ไว้ให้ และถ้ามีผู้สนใจซื้อ ทาง AIC ก็แบ่งผลกำไร 10% ให้กับโครงการ เป็นการช่วยเหลือผู้ประกอบการ และช่วยศิลปินได้มากมายเป็นต้น

นอกจากนี้ยังเป็นการช่วยเหลือศิลปินให้มีพื้นที่ในการแสดงผลงานของตัวเอง และช่องทางการประชาสัมพันธ์เพิ่มมากขึ้น นอกเหนือจากการจัดนิทรรศการศิลปะ ซึ่งหลังจากเสร็จสิ้นการจัดแสดงนิทรรศการในแต่ละครั้ง เราจะผลงานนำขึ้นแพลตฟอร์มออนไลน์ให้อีก 30 วัน สามารถเข้าชมบนโทรศัพท์มือถือได้ตลอด 24ชม. ที่สามารถชมได้ทุกที่บนโลก และยังมีบริการ Museum on mobile เป็นบริการพิเศษที่ส่งตรงถึงบ้านโดยเราจะนำผลงานศิลปะไปส่งให้พิจารณาถึงบ้าน พร้อมทั้งมีผู้เชี่ยวชาญคอยให้คำปรึกษา โดยในส่วนของการขายทุกผลงานที่เข้ามาอยู่ในแพลตฟอร์ม AIC จะใช้มาตรฐานเดียวกันกับของทุกชิ้น โดยใช้หลักการ **“ต้นแบบนวัตกรรมสร้างสรรค์เพื่อสังคมอย่างยั่งยืน”** ของทุกชิ้นจะถูกหักรายได้ 35% โดยหัก 5% นำไปบริจาคสาธารณะกุศล  และ 10% นำไปแบ่งให้พันธมิตรที่มีส่วนเกี่ยวข้องทั้งองคาพยพ ส่วนอีก 20% จะถูกใช้เป็นค่าบริหารจัดการแพลตฟอร์ม หรือสำหรับใครที่อยากนำผลงานศิลปะหรือของสะสมที่มีมาปล่อยเช่าหรือแลกเปลี่ยนผ่านแพลตฟอร์มก็สามารถทำได้เช่นกัน ในส่วนของ Digital Asset หรือ การลงทุนรูปแบบใหม่ในทรัพย์สินดิจิทัล ปัจจุบัน AIC มีโครงการความร่วมมือกับธนาคารไทยพาณิชย์ และ โทเคน เอกซ์ เพื่อพัฒนาต่อยอดนวัตกรรมการลงทุนด้านศิลปะให้ก้าวไปอีกขั้น ซึ่งจะเปิดตัวในอนาคตอันใกล้นี้” 

และในโอกาสพิเศษเพื่อร่วมฉลองวาระพิเศษครบรอบ 12 ปี ที่**พิพิธภัณฑ์บ้านดำ** (**Baandam Museum)** ร่วมกับ **สยามพิวรรธน์** สร้างสรรค์ผลงานด้านทางศิลปวัฒนธรรมมากว่าทศวรรษ ไม่ว่าจะเป็น การจัดงานเปิดตัว โครงการเหรียญสุริยะภูมิจักรวาล ในปี 2555 - 2556, Immersive Art of Thawan Duchanee ในปี 2563 และ Thailand Digital Arts Festival ในปี 2565 ถือเป็นปรากฏการณ์ครั้งยิ่งใหญ่ในประวัติศาสตร์ศิลปวัฒนธรรมที่เกิดขึ้นท่ามกลางอาณาจักรสยามพิวรรธน์

โดยครั้งนี้เป็นการแสดงนิทรรศการครั้งสำคัญ  **“The Eternal Treasure of Asia” “สมบัติชั่วนิรันดร์แห่งเอเชีย”** เปิดกรุสมบัติหมื่นล้านจากพิพิธภัณฑ์ และนักสะสมชั้นนำระดับโลก ที่รวบรวมสุดยอดของผลงานศิลปะ ระดับ Masterpiece ศิลปินแห่งชาติ ดร.ถวัลย์ ดัชนี ที่ไม่เคยจัดแสดงที่ไหนมาก่อน ตลอดจนสุดยอดของสะสมล้ำค่าระดับ World-Class หลากแขนง นำเสนอในมุมมองใหม่ โดยเล่าเรื่องราวผ่านวัตถุจัดแสดง เช่น “ตำนานเทพศาสตราวุธ ศาสตร์และศิลป์ จิตวิญญาณแห่งตะวันออก” จัดแสดงศาสตราวุธแห่งจิตวิญญาณ ที่มีความสำคัญทางประวัติศาสตร์ และสุดยอดประติมากรรมยานยนต์เหนือกาลเวลา รวมสุดยอดรถยนต์คลาสสิค มอเตอร์ไซค์คลาสสิค ในตำนาน และซุปเปอร์คาร์ลิมิเต็ดหายาก และอื่นๆ อีกมากมาย 

สำหรับนิทรรศการ **“The Eternal Treasure of Asia : สมบัติชั่วนิรันดร์แห่งเอเชีย”** จัดแสดงให้ได้ชื่นชมอย่างใกล้ชิด โดยภายในนิทรรศการประกอบด้วย 

**ศิลปะสร้างโลก ความรักปรากฏรูป** ผลงานศิลปะระดับตำนาน ที่ไม่เคยนำมาจัดแสดงที่ไหนมาก่อน อาทิ ผลงานจิตรกรรมขนาดใหญ่ ”มารผจญ“ และภาพผลงานชุด “หนุมาน” ผลงานชุดสุดท้ายของถวัลย์ ดัชนี, ประติมากรรมรูปปั้นศาสตราจารย์ศิลป์ พีระศรี บิดาแห่งวงการศิลปะไทยร่วมสมัย ผลงานปั้นของอาจารย์เขียน ยิ้มศิริ ผู้ที่อาจารย์ศิลป์เรียกว่า “ลูก” 

**ศรัทธา ประติมา ปาฏิหาริย์** พลังแห่งวัตถุมงคลล้ำค่า มรดกทางภูมิปัญญาของสยามประเทศ “The Spirit of Siam” จัดแสดงพระเครื่องและเครื่องรางหายาก มรดกล้ำค่าทางวัฒนธรรมองค์สำคัญ อาทิ สุดยอดมีดหมอด้ามแกะ เทพศาสตรา หลวงพ่อเดิม วัดหนองโพ นครสวรรค์, สุดยอดพระขรรค์เขาควายเผือกหลวงพ่อโสก วัดปากคลองบางครก เพชรบุรี, สุดยอดท้าวเวสสุวรรณวัดสุทัศนเทพวรารามวรมหาวิหาร กรุงเทพฯ และท้าวเวสสุวรรณวัดพระศรีรัตนมหาธาตุวรมหาวิหาร จังหวัดพิษณุโลก

**เทพศาสตราวุธ ศาสตร์และศิลป์แห่งจิตวิญญาณ** จัดแสงดาบสำคัญในประวัติศาสตร์ และเรื่องราวของวิถีแห่ง Bushido อาทิ ชุดเกราะมังกร ตระกูลซามูไร ยานางิซาวะ ดาบโอดาจิ ดาบเทพเจ้ามังกร ถูกตีขึ้นใน ศตวรรษที่ 18 เพื่อถวายเทพเจ้า แห่ง โทโยคาวะอินาริ (วัดเมียวกอนจิ) ศาลเทพเจ้าจิ้งจอกอินาริ 1ใน 3 ที่สำคัญที่สุดของญี่ปุ่น จาก Japanese Sword Museum Thailand

**ประติมากรรมยานยนต์เหนือกาลเวลา**  รวมสุดยอดยานยนต์ ทั้งเรือ รถยนต์ มอเตอร์ไซค์คลาสสิค และซุปเปอร์คาร์ น่าสะสม อาทิ เรือสปีดโบ้ทสุดคลาสสิก แบรนด์ Century เรือวินเทจ ปี 1954 เครื่อง V8, มอเตอร์ไซด์ Vincent (Black shadow) ปี 1953 ที่สามารถทำความเร็วได้ถึง 230 กม. / ชม. ซึ่งถือเป็นไฮเอนด์ของมอเตอร์ไซด์คลาสสิก, Ariel มอเตอร์ไซค์สายพันธุ์อังกฤษที่หายากและมีความสวยงาม, รถยนต์ Rolls-Royce “ลักษณ์ประทับ” เปิดประทุน ปี 1951 ซึ่งเป็นรุ่นที่หายาก, รถยนต์ Porsche 356A ปี 1958, รถซุปเปอร์คาร์  Ferrari Light Weight version “The Racing DNA” รุ่น Ferrari 360 Challenge Stardare,  Ferrari 430 Scuderia, Ferrari 458 Speciale, Fiat Abarth 695 TributoFerrari เป็นต้น

**คฑาสุริยะศราสจักราวตาร**  ผลงานศิลปะชิ้นสำคัญ แรงบันดาลใจจากกุญแจไขจักรวาล สู่ประติมากรรมโลหะล้ำค่า สร้างขึ้นครบรอบ 12 ปี     

**แหวนพยัคฆินราชตะปบชาติอาชาไนย** เปิดตัว Thawan X Parcthai ที่นำแรงบันดาลใจจากผลงานศิลปะกับงาน High Jewelry มาหลอมรวมไว้เป็นหนึ่งเดียว

ห้ามพลาด! การแสดงนิทรรศการครั้งสำคัญที่นักสะสมงานศิลป์และคนรักงานอาร์ต **“The Eternal Treasure of Asia” “สมบัติชั่วนิรันดร์แห่งเอเชีย”** ชมกรุสมบัติหมื่นล้านจากพิพิธภัณฑ์และนักสะสมชั้นนำระดับโลก **ณ Fashion Gallery ชั้น 1สยามพารากอน ตั้งแต่วันนี้ถึง 1 กันยายนนี้ เท่านั้น!!**

Credit:
- กองบรรณาธิการ SPACEBAR


========================================

ID: 19077
Title: เมินร้องยุบเพื่อไทย ปม ‘ทักษิณ’ ครอบงำพรรค ลั่นหากบงการได้ ‘ชัยเกษม’ นั่งนายกฯ ไปแล้ว 
Slug: visuth-chainaroon-chaikasem-nitisiri-26-aug-2024
Published At: 2024-08-26 12:44:13
Locale: th
Excerpt: ‘วิสุทธิ์’ เมินร้องยุบเพื่อไทย ปม ‘ทักษิณ’ ครอบงำพรรค ลั่นหากบงการได้ ‘ชัยเกษม’ นั่งนายกฯ ไปแล้ว ด้าน ‘ทักษิณ’ เข้าตึกชินฯ ปัดให้สัมภาษณ์ บอกเตรียมเยือนเชียงรายเยี่ยมชาวบ้านพรุ่งนี้ (27 ส.ค.) 

Category: การเมือง, politics, การเมืองระดับชาติ, national
Tags: 

Highlights:
- ‘วิสุทธิ์’ เมินร้องยุบเพื่อไทย ปม ‘ทักษิณ’ ครอบงำพรรค ลั่นหากบงการได้ ‘ชัยเกษม’ นั่งนายกฯ ไปแล้ว 
- ‘ทักษิณ’ เข้าตึกชินฯ ปัดให้สัมภาษณ์ บอกเตรียมเยือนเชียงรายเยี่ยมชาวบ้านพรุ่งนี้ (27 ส.ค.) 


Content:

**วิสุทธิ์ ไชยณรุณ สส.บัญชีรายชื่อ พรรคเพื่อไทย** ในฐานะประธาน สส. พรรคเพื่อไทย ให้สัมภาษณ์กรณีที่มีบุคคลยื่นหนังสือถึงคณะกรรมการการเลือกตั้ง (กกต.) เพื่อขอให้ศาลรัฐธรรมนูญพิจารณายุบพรรคเพื่อไทย กรณี **ทักษิณ ชินวัตร อดีตนายกรัฐมนตรี** ครอบงำพรรคเพื่อไทย โดยบอกว่าพอจะทราบมาบ้าง แต่การครอบงำพรรคจะต้องเป็นเรื่องของการสั่งการให้พรรคเพื่อไทยปฎิบัติตามในเรื่องต่างๆ เช่น การเลือกบุคคลดำรงตำแหน่งนายกรัฐมนตรีแทน เศรษฐา ทวีสิน เพราะที่ผ่านมาปรากฏข่าวว่าทักษิณ ต้องการให้ **ชัยเกษม นิติสิริ** นั่งเก้าอี้นายกฯ แต่ท้ายที่สุดที่ประชุม สส.พรรคเพื่อไทย มีมติเลือก **แพทองธาร ชินวัตร** เป็นนายกฯ **หากทักษิณครอบงำได้วันนี้ชัยเกษมต้องเป็นนายกฯ ไปแล้ว**

“วันนี้ไม่เห็นอดีตนายกฯทักษิณ มาสั่งอะไรในพรรค ท่านมานั่งในที่ประชุมพรรคทุกครั้งก็ไม่เห็นว่าท่านมาสั่งอะไร แต่ท่านจะให้สัมภาษณ์อย่างไรก็เป็นความคิดเห็นส่วนตัวของท่าน ในฐานะที่เป็นอดีตนายกฯ เป็นคนที่มีความรู้ความสามารถท่านแนะนำได้ แต่พรรคจะทำตามหรือไม่ มันเป็นอีกเรื่องหนึ่ง” 

เมื่อถามว่าพรรคเพื่อไทยมีความกังวลเรื่องการครอบงำพรรค และอาจถูกยื่นเรื่องไปยัง กกต. หรือไม่ วิสุทธิ์ ระบุ เรื่องนี้ไม่มีความกังวล เพราะทักษิณไม่เคยมาครอบงำในเรื่องใด และเป็นธรรมดาที่มีนักร้องเยอะต่องานการเมือง แต่หากจะกังวลก็ควรกังวลในเรื่องความเดือดร้อนของประชาชน โดยเฉพาะปัญหาน้ำท่วมในพื้นที่ภาคเหนือว่าจะแก้ปัญหา ชดเชย และเยียวยาให้พี่น้องประชาชนในเรื่องต่างๆทั้งการเกษตร และที่อยู่อาศัยอย่างไร 

ขณะที่วันนี้ (26 ส.ค.) ทักษิณได้ทางเข้ามายังอาคารชินวัตร ทาวเวอร์ 3 โดยผู้สื่อข่าวพยายามถามว่าขอสัมภาษณ์ได้หรือไม่ ทักษิณตอบว่า พูดไปเยอะแล้ว เมื่อถามอีกว่าวันพรุ่งนี้ (27 ส.ค.) จะลงพื้นที่ จ.เชียงรายใช่หรือไม่ ทักษิณตอบกลับ ไปเยี่ยมชาวบ้าน ก่อนจะเข้าลิฟท์ไปทันที

Credit:
- กองบรรณาธิการ SPACEBAR


========================================

ID: 19076
Title: ร้านอาหารชื่อดัง ‘อ.มัลลิการ์’ ปิ๊งไอเดีย ออกแคมเปญเรียกลูกค้าเข้าร้าน
Slug: economic-business-mallika-restaurant-promotion
Published At: 2024-08-26 12:16:13
Locale: th
Excerpt: ร้านอาหารชื่อดัง ‘อ.มัลลิการ์’ ปิ๊งไอเดีย ออกแคมเปญเรียกลูกค้าเข้าร้าน รวมอายุครบ 500 ขึ้นไป ลดค่าอาหาร 20% ย้ำเฉพาะที่สาขาเกษตรนวมินทร์เท่านั้น
Category: ธุรกิจ-เศรษฐกิจ, business, การตลาดและแบรนด์, brand-and-marketing
Tags: 

Highlights:
- รวมอายุครบ 500 ขึ้นไป ลดค่าอาหาร 20%


- เฉพาะที่สาขาเกษตรนวมินทร์

- โปรโมชันถึง 31 ธ.ค.นี้ 

Content:

กลยุทธ์ทางการตลาดยังเป็นสิ่งสำคัญที่บรรดาภาคธุรกิจต่าง ๆ ที่ต้องงัดแคมเปญ โปรโมชัน หวังเรียกให้ลูกค้าเข้ามาใช้บริการ และเมื่อไม่นานมานี้ มีผู้ใช้เฟซบุ๊กรายหนึ่ง ได้โพสต์ภาพการออกแคมเปญของ ‘ร้าน อ.มัลลิการ์’ โดยภาพได้ระบุว่า เมื่อลูกค้ารวมกันอายุครบ 500 ปีขึ้นไป ลดค่าอาหาร 20% 

ทีมข่าวได้ติดต่อสอบถามยังร้าน ถึงการออกแคมเปญนี้ โดยเจ้าหน้าที่บอกว่า แคมเปญนี้มีเฉพาะร้านใหญ่เท่านั้น นั่นก็คือ ที่สาขาเกษตรนวมินทร์ โดยแคมเปญจะมีไปจนถึง 31 ธันวาคมนี้

สำหรับ ‘ร้าน อ.มัลลิการ์’ ได้เปิดดำเนินการครั้งแรกเมื่อวันที่ 15 พฤศจิกายน 2537 โดยเปิดสาขาแรกที่ถนน แจ้งวัฒนะ หลังจากประสบผลสำเร็จกับสาขาแรก ได้มีการขยายสาขาที่ 2 ซึ่งอยู่ตรงข้ามมหาวิทยาลัย เกษตรศาสตร์ บางเขน สาขาที่ 3 ในซอยรามคำแหง 51/1 ตรงข้าม มหาวิทยาลัยรามคำแหง และสาขา 4 ที่ถนนมอเตอร์เวย์ ซึ่งทุกที่จะมีพื้นที่เล็กกว่า สาขาแจ้งวัฒนะ แต่เนื่อง จากทำเลของร้านที่ 2 ถึงร้านที่ 4 นั้นไม่มีพื้นที่จอดรถที่ กว้างขวาง เพียงพอจะรองรับความสะดวกให้ลูกค้า จึงเป็นเหตุให้ต้องหยุดกิจการไป คงเหลือแต่เพียงสาขาแจ้งวัฒนะเท่านั้นที่ยังคงดำเนินกิจการ ได้เป็นอย่าง ดีและนั่นจึงเป็นสาเหตุที่ทำให้ อ.มัลลิการ์ มีความคิดที่จะขยายร้านให้มี ขนาดใหญ่กว่าเดิม

ต่อมาเมื่อปี 2544 อ.มัลลิการ์ ได้ไปพบที่ดินแห่ง หนึ่งย่านถนน เกษตร-นวมินทร์ ตัดใหม่ ซึ่งมีเนื้อ ที่ประมาณ 6 ไร่ มีร้านอาหารสไตล์ผับ อยู่ 2-3 ร้าน ซึ่งไม่ใช่ร้านที่ขายอาหารสำหรับกลุ่มลูกค้าที่ ต้องการมา รับประทานอาหารจริง ๆ นั่นจึงเปรียบเสมือนชนวนที่จุดแนวคิดให้ อ.มัลลิการ์ คิดที่จะสร้างร้านอ.มัลลิการ์ ที่ใหม่ให้ใหญ่และดีกว่าเดิม ซึ่งเป็นที่มาของ ร้าน อ.มัลลิการ์ สาขาเกษตร-นวมินทร์ ในปัจจุปัน

ร้าน อ.มัลลิการ์ สาขาเกษตร-นวมินทร์ เริ่มเปิดบริการเมื่อต้นเดือนตุลาคม ปี 2545 โดยย้ายกิจการจากสาขาแจ้งวัฒนะ และด้วยความกว้างขวาง ของพื้นที่ อ.มัลลิการ์ จึงได้สร้างร้านนี้ให้เป็น ‘อาณาจักรของอาหารที่ สมบูรณ์แบบ’ ไม่ว่าจะเป็นการกำหนดสัดส่วนของพื้นที่การจัดการ เช่น บาร์น้ำ บาร์ขนม – ของหวานร้านขายขนมของฝาก ครัวอาหารภายใน ครัวกลาง สำนักงาน สโตร์เก็บของ บ้านพักพนักงาน ฯลฯ ยังไม่รวม บริเวณที่ใช้รับรองลูกค้าทั้งภายในและภายนอกที่รับได้กว่า 500 คน และ ยังมีบริการห้องจัดเลี้ยงสาหรับบริการลูกค้าที่มาเป็น หมู่คณะถึง 4 ห้อง ใหญ่

Credit:
- กองบรรณาธิการ SPACEBAR


========================================

ID: 19075
Title: ‘นายกฯ อิ๊งค์’ เข้าตึกชิน 3 ติดตามสถานการณ์น้ำท่วมเหนือ ‘เศรษฐา’ ยังมาส่งมอบงานต่อเนื่อง
Slug: prime-minister-pae-thongthan-follows-up-on-the-flood-situation-in-the-northern-region
Published At: 2024-08-26 11:46:12
Locale: th
Excerpt: ‘นายกฯ อิ๊งค์’ เข้าตึกชิน 3 ติดตามสถานการณ์น้ำท่วมภาคเหนือ พร้อมติดตามส่งมอบงานจากรัฐบาลชุดที่แล้ว ด้าน ‘เศรษฐา’ ยังมาส่งมอบงานต่อเนื่อง
Category: การเมือง, politics, การเมืองระดับชาติ, national
Tags: 

Highlights:
- ‘นายกฯ อิ๊งค์’ เข้าตึกชิน 3 ติดตามสถานการณ์น้ำท่วมภาคเหนือ พร้อมติดตามส่งมอบงานจากรัฐบาลชุดที่แล้ว 
- ด้าน ‘เศรษฐา’ ยังมาส่งมอบงานต่อเนื่อง

Content:

บรรยากาศที่อาคารชินวัตร 3 (26 สิงหาคม 2567) ตั้งแต่ช่วงเช้า มีบรรดาทีมงานเลขาธิการนายกรัฐมนตรี นำโดย นพ.พรหมมินทร์ เลิศสุริย์เดช เลขาธิการนายกรัฐมนตรี เดินทางมาถึงอาคารชินวัตร 3 ในช่วงเวลาประมาณ 9.00 น ก่อนที่ในเวลาต่อมา **แพทองธาร ชินวัตร** นายกรัฐมนตรี จะเดินทางมาถึง พร้อมได้พูดคุยกับทีมงานบริเวณหน้าอาคารด้วยสีหน้าจริงจัง ซึ่งคาดว่าการหารือของนายกรัฐมนตรีจะพูดถึงสถานการณ์น้ำในพื้นที่ภาคเหนือ ที่ล่าสุดน้ำในแม่น้ำยม ได้เอ่อล้นตลิ่งเข้าท่วมพื้นที่จังหวัดสุโขทัย 

ผู้สื่อข่าวรายงานว่า เป็นที่น่าสังเกตว่าได้มีทีมงานของกระทรวงพาณิชย์ เดินทางมาที่อาคารชินวัตร 3 ด้วย เพื่อส่งมอบงานในส่วนของกระทรวงพาณิชย์ และจะพูดคุยถึงเรื่องการส่งออกสินค้าของไทยไปยังต่างประเทศ และคาดการณ์ว่าจะมีกำชับในควบคุมดูแล สินค้าอุปโภค บริโภค ในพื้นที่น้ำท่วมภาคเหนือ ซึ่งก่อนหน้านี้ **ภูมิธรรม เวชยชัย** รองนายกรัฐมนตรีและ รมว.พาณิชย์ปฏิบัติหน้าที่แทนนายกรัฐมนตรี ได้สั่งการให้กระทรวงพาณิชย์เฝ้าระวังไม่ให้ผู้ประกอบการกักตุนสินค้า และฉวยโอกาสขึ้นราคาในช่วงที่ประชาชนเดือดร้อน 

จากนั้นในเวลา 9:40 น **เศรษฐา ทวีสิน** อดีตนายกรัฐมนตรี ได้เดินทางมายังอาคารชินวัตร 3 เพื่อที่จะพูดคุยถึงการส่งมอบงาน ให้กับ **นายกฯ แพทองธาร** รับทราบด้วยเช่นกัน ก่อนที่จะได้คณะรัฐมนตรีชุดใหม่อย่างเป็นทางการ โดยกำหนดการ**นายกฯแพทองธาร** ในวันนี้จะมีประชุมติดตามงานที่อาคารชินวัตร จนถึงช่วงเย็น

Credit:
- กองบรรณาธิการ SPACEBAR


========================================

ID: 19074
Title: ‘ผู้เชี่ยวชาญน้ำ’ ชี้ 60 วันอันตราย เสี่ยงน้ำท่วมกรุง! เตือน ปชช.เขตสีส้มติดตามใกล้ชิด
Slug: water-experts-warn-of-60-dangerous-days-risk-of-flooding-in-the-capital
Published At: 2024-08-26 11:29:23
Locale: th
Excerpt: ‘ผู้เชี่ยวชาญน้ำ’ ชี้ 60 วันอันตราย! น้องน้ำเตรียมบุกกรุง จะบริหารภาวะวิกฤติอย่างไร? เตือนประชาชนเขตสีส้มติดตามข้อมูลใกล้ชิด
Category: สังคม-ความเป็นอยู่, social, สุขภาพและคุณภาพชีวิต, health-and-safety
Tags: 

Highlights:
- ‘ผู้เชี่ยวชาญน้ำ’ ชี้ 60 วันอันตราย! น้องน้ำเตรียมบุกกรุง จะบริหารภาวะวิกฤติอย่างไร?
- เตือนประชาชนเขตสีส้มติดตามข้อมูลใกล้ชิด

Content:

**รศ.ดร.เสรี ศุภราทิตย์** ประธานกรรมการบริหาร Futuretales LAB, MQDC  ผู้เชี่ยวชาญ IPCC โพสต์เฟซบุ๊ก (26 สิงหาคม 2567) เรื่อง **“60วันอันตราย การจัดการภาวะวิกฤติและสื่อสารความเสี่ยงควรทำอย่างไร?”** 

ระบุว่า ความเสียหาย ความสูญเสียทั้งชีวิต และทรัพย์สินจากเหตุการณ์น้ำท่วมใหญ่สำหรับประเทศไทยในอดีตมีมูลค่าทางเศรษฐกิจกว่า 10,000-1,000,000 ล้านบาท (น้ำท่วมใหญ่ 2554) โดยเฉพาะการเสียชีวิตของประชาชนซึ่งประเมินมูลค่าไม่ได้

การบริหารวิกฤติจึงมีความสำคัญสูงสุด ประกอบกับการสื่อสารความเสี่ยงในภาวะวิกฤติต้องมีความเข้าใจ และสามารถถ่ายทอดให้ประชาชนที่กำลังวิตก กังวล และห่วงใยต่อสถานการณ์ที่กำลังเกิดขึ้น และจะเกิดขึ้น หลายหน่วยงานที่ออกมาให้ข้อมูลต้องชัดเจน ไม่ยืดเยื้อ ไม่เทคนิคมาก ทำให้เข้าใจยากจนขาดความน่าสนใจ 

_**ดังนั้น 60 วันจากนี้ต่อไป จึงเป็นสถานการณ์สุ่มเสี่ยงที่ไม่เพียงการบอกความจริงกับประชาชน แต่ต้องไม่ใช่เพียงคำว่า “เอาอยู่” หรือไม่ท่วมเหมือนปี 2554**_

สถานการณ์น้ำที่กำลังท่วมพื้นที่ภาคเหนือ และที่อื่นๆ เริ่มสับสน วุ่นวาย เช่น กรณีคันกั้นน้ำแตกหลายจุด มีผู้เสียชีวิต น้ำหลากเข้าท่วมพื้นที่เศรษฐกิจ คล้ายๆ กับเหตุการณ์ที่ยังจำติดตาน้ำท่วมใหญ่ 2554  ประชาชนจึงต้องขวนขวาย แสวงหาความจริงในโลกโซเชียล ซึ่งมีความสุ่มเสี่ยง ความโกลาหล ความตระหนก ข้อมูลปราศจากข้อเท็จจริง รัฐบาลจึงต้องบริหารวิกฤตินี้ให้ได้ และที่สำคัญต้องเรียกความเชื่อมั่นกลับคืนมา

ทีมผู้เชี่ยวชาญน้ำจากหลายองค์กรทั้งภาครัฐ และเอกชนจึงได้รวมตัวกันเพื่อกอบกู้วิกฤต และจะพยายามให้ข้อมูลอย่างตรงไปตรงมา ดังรูปที่แนบมาเป็นการประเมินเบื้องต้นสถานการณ์ที่เป็นไปได้สำหรับภาคกลาง และสถานการณ์เลวร้ายที่สุดจากพายุจร ประชาชนที่อยู่ในเขตสีส้มให้ติดตามข้อมูลด้วยนะครับใน 60 วันอันตรายนี้

Credit:
- กองบรรณาธิการ SPACEBAR


========================================

ID: 19073
Title: ‘จักรพงษ์’ ยันมีงบพอรับมือนํ้าท่วม เชื่อน้ำไม่มากเท่าปี 54
Slug: jakkapong-sangmanee-flood-26-aug-2024
Published At: 2024-08-26 11:09:54
Locale: th
Excerpt: ‘จักรพงษ์’ ยันงบกลางมีพอรับมือนํ้าท่วม แจงกันไว้หลายพันล้าน เชื่อนํ้าไม่มากเท่าปี 54 กำชับ ‘ปภ.-ดีอี’ อำนวยความสะดวก ‘ปชช.’ หลังไม่ได้รับแจ้งเตือนภัย-สัญญาณเน็ต 

Category: การเมือง, politics, การเมืองระดับชาติ, national
Tags: 

Highlights:
- ‘จักรพงษ์’ ยันงบกลางมีพอรับมือนํ้าท่วม แจงกันไว้หลายพันล้าน เชื่อนํ้าไม่มากเท่าปี 54
-  กำชับ ‘ปภ.-ดีอี’ อำนวยความสะดวก ‘ปชช.’ หลังไม่ได้รับแจ้งเตือนภัย-สัญญาณเน็ต 

Content:

ก่อนการประชุมติดตามและเฝ้าระวังสถานการณ์นํ้าท่วม ที่ทำเนียบรัฐบาลวันนี้ (26 ส.ค.) **จักรพงษ์ แสงมณี รัฐมนตรีประจำสำนักนายกรัฐมนตรี** ให้สัมภาษณ์ ถึง**งบประมาณในการช่วยเหลือผู้ประสบอุทกภัยในภาคเหนือ**ว่า วันนี้ทางสำนักงานทรัพยากรนํ้าแห่งชาติ (สทนช.) ได้เชิญหน่วยงานที่เกี่ยวข้องทั้งหมด มาประชุมเพื่อรับทราบสถานการณ์ที่เกิดขึ้นทั้งหมดว่าเป็นอย่างไร และประเมินว่าในช่วง 1-2 เดือนข้างหน้าจะมีฝนเข้ามาหรือไม่ เพื่อให้เข้าใจสถานการณ์ถูก และเตรียมวิธีช่วยเหลือประชาชนที่ได้รับผลกระทบขณะนี้ ส่วนงบประมาณ**เราจะดูว่ามีงบส่วนไหนที่จะช่วยประชาชนในช่วงนี้ได้บ้าง** 

ส่วนข้อกังวลเรื่อง**งบกลางว่าเพียงพอที่จะช่วยเหลือหรือไม่** เพราะสถานการณ์นํ้าค่อนข้างหนัก **จักรพงษ์ ยืนยันมีงบกลางเพียงพอ** เพราะ**ได้กันในส่วนนี้ไว้แล้วเป็นจำนวนหลายพันล้านบาท** เพื่อเรื่องนี้โดยเฉพาะ 

เมื่อถามว่าจะมีการช่วยเหลือแบบพิเศษมากกว่าที่ผู้ประสบภัยต้องได้รับตามปกติหรือไม่ จักรพงษ์ ระบุต้องคุยกันก่อนว่าสถานการณ์ตอนนี้เป็นอย่างไร ประชาชนเดือดร้อนแค่ไหน ซึ่ง**ความจริงเรามีเงินอยู่หลายส่วนที่จะให้ความช่วยเหลือ แต่ต้องรอประชุมถึงจะสรุปได้ว่า จะนำเงินส่วนไหนไปใช้ในภารกิจอะไรบ้าง** 

ส่วนสถานการณณ์น้ำตอนนี้มีการประเมินปริมาณนํ้าว่าจะมากเหมือนตอนปี 54 หรือไม่ และมีมาตราการรองรับอย่างไร จักรพงษ์ ระบุ จากข้อมูลที่ได้รับเบื้องต้น **ปริมาณนํ้าจะไม่เท่ากับตอนปี 54 แน่นอน** และการประชุมวันนี้ได้เชิญกรมอุตุนิยมวิทยามาด้วย เพื่อประเมินให้เกิดความแน่นอนว่าจะมีฝนมาอีกหรือไม่ เพราะเรื่องสภาพภูมิอากาศต้องประเมินเรื่อยๆ เนื่องจากอาจมีปัจจัยอื่นๆ เข้ามา ทำให้ปริมานนํ้ามีมากขึ้นหรือน้อยลง 

เมื่อถามว่ามีประชาชนร้องเรียนว่าไม่มีการแจ้งเตือนภัย และไม่มีสัญญาณอินเทอร์เน็ตในพื้นที่ประสบภัย รัฐบาลจะดำเนินการอย่างไร จักรพงษ์ ระบุ ได้หารือกับกรมป้องกันและบรรเทาสาธารณภัย (ปภ.) และกระทรวงดิจิทัลเพื่อเศรษฐกิจและสังคม (ดีอี) แล้ว เพราะ 2 หน่วยงานนี้มีศูนย์แจ้งเตือนอยู่แล้ว ซึ่งเราจะกำชับไปให้มากขึ้น ให้ระบบสามารถทำงานได้ 

ส่วนสัญญาณอินเทอร์เน็ตที่ประชาชนเข้าไม่ถึง ทางกระทรวงดีอี คงจะมีการเสริมอุปกรณ์ลงไปในพื้นที่ที่ได้รับผลกระทบ เพราะสัญญาณอินเทอร์เน็ต สามารถมีเครื่องโมบายไปตั้ง เพื่อใช้ในภารกิจเฉพาะได้

Credit:
- กองบรรณาธิการ SPACEBAR


========================================

ID: 19071
Title: ‘ทักษิณ’ ไต่เส้นลวดการเมือง
Slug: politics-thaksin-government-pheuthai
Published At: 2024-08-26 11:07:25
Locale: th
Excerpt: Deep SPACE -- การเปิดตัวนายกรัฐมนตรีแพทองธาร ชินวัตร พร้อมกับพ่อนายกรัฐมนตรี ทักษิณ ชินวัตร ทำให้เกิดความเปลี่ยนแปลงตามมาอย่างมากมาย และบทบาทของทักษิณ ชินวัตรทั้งในแง่การเมือง เศรษฐกิจ คือการบริหารความเสี่ยง และถ่วงดุลการเมือง ติดตาม Deep SPACE..ลึกกว่าที่รู้
Category: Deep SPACE, deep-space
Tags: 

Highlights:
- บทบาททางการเมืองของตระกูลชินวัตรต่อจากนี้


- หลังการเปิดตัวอย่างเป็นทางการของทักษิณ ชินวัตร

- เมื่อกลับมาอยู่บนเวที ก็กลายเป็นเป้าที่ง่ายต่อการโจมตี

Content:

**การก้าวขึ้นสู่ตำแหน่งนายกรัฐมนตรี คนที่ 31 ของ แพทองธาร ชินวัตร ทายาทรุ่น 3 ของตระกูลชินวัตร ที่มาก่อนเวลาอันควร จากอุบัติเหตุการเมืองนายกรัฐมนตรี คนที่ 30 ตกเก้าอี้ด้วยคำวินิจฉัยศาลรัฐธรรมนูญ ชนิดไม่ทันได้ตั้งเนื้อตั้งตัว**

จึงทำให้ **‘อิ๊งค์-แพทองธาร’** เป็นตัวเลือกสุดท้ายในมือของ ทักษิณ ชินวัตร ที่ไม่ว่าจะเป็นไพ่ใบสุดท้าย ที่ถูกบีบให้หงายหรือเต็มใจทิ้งลงมาเองก็ตาม

แต่ดูจากท่วงทำนองการเคลื่อนไหวและคำพูดหลาย ๆ ประโยคของทักษิณ ผู้ประกาศครอบครองนายกรัฐมนตรี ไม่ใช่ **‘ครอบงำ’** ทั้งจากการให้สัมภาษณ์และจากเวทีแสดงวิสัยทัศน์ ประเทศไทย 2024 ได้สะท้อนความมั่นใจในทุกเรื่องแบบเอาอยู่ ขนาดออกปากท้าทายเหล่านักร้องทั้งหลายไว้

**ถ้าจะร้องเอาผิดต้องร้องให้ดัง ๆ ถ้าเสียงไม่ดังพออย่าริมาร้อง ประมาณนั้น**

การกลับมาเที่ยวนี้ของทักษิณ ที่ชีวิตผ่านทั้งนรกและสวรรค์ในเวลาเดียวกันมาแล้ว จึงดูมีความมั่นใจสูงอย่างมาก แม้แต่เรื่อง **‘รัฐประหาร’** ก็ยังกล้าการันตีให้ได้ว่าจะไม่เกิดขึ้นในรัฐบาลที่มีลูกสาวตัวเองเป็นนายกรัฐมนตรี

ด้วยความมั่นใจที่ว่า จึงทำให้ทักษิณกลายเป็นมนุษย์พันธุ์พิเศษในทางการเมือง เป็นผู้คงกระพัน ยิงแทงไม่เข้า ฉีกได้ทุกกฎในบรรดากฎเหล็กทั้งหมดที่มีอยู่ โดยเฉพาะคำว่า **‘ผู้ใด’** ที่บัญญัติเป็นข้อห้ามไว้ในกฎหมาย ที่เหล่าพรรคการเมืองต่างยำเกรง เพื่อไม่ให้มีปัญหาถูกร้องยุบพรรค 

**แต่ดูเหมือนกฎเหล็กที่ว่านั้น ไม่สามารถนำมาใช้กับคนชื่อทักษิณได้ เพราะแคล้วคลาดปลอดภัยมาตลอด แม้จะเดินไต่เส้นลวดอยู่ตลอด หลังเดินทางกลับถึงไทยตั้งแต่วันที่ 22 สิงหาคม 2566**

ยิ่งในการปาฐกถาพิเศษที่ผ่านมา แม้จะออกตัวว่าทั้งหมดที่พูดเป็นเพียงข้อเสนอการฟื้นฟูเศรษฐกิจประเทศในมุมมองของตัวเองเท่านั้น แต่ดูจากภาพรวมทั้งหมด มันคือ **‘พิมพ์เขียว’** ที่จะถูกนำไปใช้ขับเคลื่อนประเทศของรัฐบาลชุดใหม่ในเร็ว ๆ นี้

ค่ำคืนนั้น บนเวทีโชว์วิสัยทัศน์ทิศทางประเทศไทย จึงเป็นทั้งการ **‘เคาะ’**โผครม.ชุดใหม่ให้สะเด็ดน้ำ แม้บนหน้าสื่อจะยังไม่ลงตัว เพราะรอผ่านพิธีกรรมเทียบเชิญบางพรรคอยู่ และยังเป็นกึ่งๆ การแถลงนโยบายรัฐบาลชุดใหม่ไปด้วยในตัวแบบม้วนเดียว

ที่เห็นได้ชัดคือ การแจกเงินหนึ่งหมื่นบาทในโครงการดิจิทัลวอลเล็ต ที่เจอโรคเลื่อนจากสาระพัดปัญหามาแรมปี ก็ได้รับคำตอบสุดท้ายชัดเจนในค่ำคืนนั้น จึงทำให้อดคิดไม่ได้ว่า ที่การแจกเงินหมื่นต้องถูกเลื่อนมาอย่างไม่มีกำหนดนั้น 

**เพื่อรอให้ ‘เวสสันดรการเมือง’ มาตัดริบบิ้นแจกด้วยตัวเองหรือเปล่า?**

นอกจากนั้น การเข้ามากระชับอำนาจแบบเบ็ดเสร็จหนนี้ของทักษิณ ไม่เพียง **‘ริบดาบคืนจากน้องสาว’** ที่มีบทบาทสูงในการชี้นำรัฐบาลชุดที่แล้วอย่างมาก

การจัด ครม.ใหม่ ยังถือโอกาสชำระบัญชี **‘แค้น’** ทางการเมืองไปพร้อมกันด้วย ไม่ว่าจะเป็น **‘คุณหญิงสุดารัตน์ เกยุราพันธุ์’** ที่ 6 สส.ไทยสร้างไทย พร้อมใจกันแหกมติพรรค โหวตเลือกนายกรัฐมนตรี คนที่ 31 ซึ่งไม่มีเหตุผลอื่นนอกจากต้องการฉีกหน้าคุณหญิงหน่อย

เช่นเดียวกับพรรคพลังประชารัฐ ที่ตอนนี้อยู่ในภาวะป้อมค่ายถูกตีแตกจากภายใน ก็เป็นการเอาคืน **‘พล.อ.ประวิตร วงษ์สุวรรณ’** คนที่มีบ้านอยู่ในป่า ที่ถูกมองเป็นผู้สร้างความวุ่นวายให้กับการเมืองมาตลอดในสายตาของทักษิณ

และงานนี้ที่พลาดไม่ได้คือ **‘ชวน หลีกภัย’** ผู้อาวุโสแห่งค่ายพระแม่ธรณีบีบมวยผม ที่เป็นคู่ปรับเก่าทางการเมืองและยืนซดหมัด ต่อสู้กับระบอบทักษิณมาตลอดสองทศวรรษ วันนี้ถึงคราต้องกระอักโลหิต เมื่อผู้บริหารพรรคชุดปัจจุบันไปสวามิภักดิ์ นำพรรคประชาธิปัตย์ ไปร่วมรัฐบาลกับพรรคเพื่อไทย

งานนี้ไม่เว้นแม้แต่ **‘สื่อค่ายใหญ่’** ที่ในอดีตเคยเป็นคู่ปรับเก่า เมื่อวันเวลาผ่านไป แม้ผ่านการถ่ายเลือดไปหลายรอบ แต่ยังพะยี่ห้อเดิมอยู่ จึงจับมาขี่เล่น เอามาอยู่ใต้อาณัติเสียเลย

เหลือเจ้าของวลีเด็ด **‘มันจบแล้วครับนาย’** ที่วันนี้อยู่ระหว่างซึมลึกดึงเอาคนใกล้ตัวเข้ามาอยู่ในโอวาทก่อน รอวันที่จะเป็นฝ่ายพูดบ้างว่า **‘มันจบแล้วเน’** ในอีกไม่นานต่อจากนี้

หลังสางแค้นเก่า เก็บดาบเข้าฝักเสร็จ ก็ได้เวลาเดินหน้าโชว์ฝีมือบริหารประเทศ เรียกคืนความรู้สึกดี ๆ ในอดีตกลับมา โดยผ่านผู้นำหน้าเหมือนที่มีดีเอ็นเอเดียวกัน

แต่การเดินการเมืองแบบอหังการ์ของทักษิณ ที่ ‘**ไต่อยู่บนเส้นลวด’** ตลอด แถมยังสร้างศัตรูใหม่ เพิ่มกระแสหมั่นไส้ไม่รู้จบ หากวันไหนหมดความจำเป็น หรือเป็นสิ่งของที่ถูกเลิกใช้ การกระทำแบบฉีกทุกกฎในวันนี้ คือใบเสร็จ ที่จะถูกนำมาเช็คบิลในวันข้างหน้า

ส่วนจะช้าหรือเร็ว ไม่ต้องรอให้นายกฯ คนใหม่ เข้าทำงานอย่างเป็นทางการก่อน เพราะมีนักร้องรับคำท้าทักษิณ ไปยื่นกกต.ยุบพรรคเพื่อไทยแบบสวนควันปืนไปแล้ว

**ส่วนนายกฯ อิ๊งค์ พอตั้งครม.เสร็จ คงมีคนนำคำวินิจฉัยศาลรัฐธรรมนูญที่ 17/2567 ไปยื่นสอยทันทีอีกเหมือนกัน วันนี้คอการเมืองเริ่มขยับจะเปิดโต๊ะแทงล่วงหน้ากันแล้วว่า รัฐนาวา ‘อิ๊งค์-แพทองธาร’ จะอยู่ได้กี่เดือน?!**

Credit:
- Deadwood


========================================

ID: 19072
Title: ‘สุริยะ’ แจงปมซื้อคืนรถไฟฟ้า-ลุยจ้างเอกชนเดินรถ
Slug: economic-business-skytrain-private-sector
Published At: 2024-08-26 10:51:58
Locale: th
Excerpt: ‘สุริยะ’ แจงปมซื้อคืนรถไฟฟ้า-ลุยจ้างเอกชนเดินรถ รับนโยบายค่ารถไฟฟ้า 20 บาทตลอดสาย ปรับรูปแบบสัญญา พร้อมเร่งหารือกระทรวงการคลัง จัดตั้ง ‘กองทุนโครงสร้างพื้นฐาน’ นำงบประมาณมาดำเนินการ ย้ำทำเพื่อประโยชน์ให้พี่น้องประชาชน ใช้รถไฟฟ้าในราคาถูกลง-แก้ปัญหาการจราจรติดขัด
Category: ธุรกิจ-เศรษฐกิจ, business, เศรษฐกิจ, economics
Tags: 

Highlights:
- ไม่ได้เป็นการยึดสัมปทานคืนจากเอกชนแต่อย่างใด 


- เปลี่ยนสัญญาจากรูปแบบ PPP Net Cross เป็น PPP Gross Cost 

- ประชาชนได้ประโยชน์ ไม่ได้ไปยึดสัมปทาน 

Content:

สุริยะ จึงรุ่งเรืองกิจ รักษาการรัฐมนตรีว่าการกระทรวงคมนาคม เปิดเผยถึงแนวคิดการซื้อสัมปทานการบริหารโครงการรถไฟฟ้าจากภาคเอกชนคืนกลับมาเป็นของรัฐบาลว่า แนวคิดดังกล่าวกระทรวงคมนาคมได้ทำการศึกษาอยู่แล้ว โดยศึกษาจากต่างประเทศหลาย ๆ ประเทศ เพื่อให้รัฐบาลสามารถควบคุมอัตราค่าโดยสาร สอดคล้องนโยบายค่ารถไฟฟ้า 20 บาทตลอดสายของรัฐบาลที่ต้องการลดค่าครองชีพด้านการเดินทางให้กับประชาชน

ทั้งนี้ ยืนยันว่า รัฐบาลไม่ได้ยึดสัมปทานโครงการรถไฟฟ้าโดยไม่คำนึงถึงสัญญาที่จัดทำไว้กับเอกชนผู้ประกอบการแต่อย่างใด โดยจะยึดถือสัญญาที่ได้ทำไว้กับเอกชนเป็นหลัก แต่ยังเป็นเพียงแนวคิดที่รัฐบาลอาจจะพิจารณาถึงแนวทางความเป็นไปได้ในการซื้อ คืนระบบการเดินรถที่เอกชนได้ลงทุนไป รวมถึงสิทธิ์ในส่วนการให้บริการเดินรถตามสัญญาที่รัฐบาลได้ทำไว้กับเอกชนกลับคืนมา ซึ่งรัฐบาลจะยังคงจ้างเอกชนรายเดิมเป็นผู้เดินรถต่อไป 

อย่างไรก็ตาม จะทำให้รัฐบาลมีอิสระในการกำหนดนโยบายในเรื่องอัตราค่าโดยสาร และสามารถกำหนดอัตราค่าโดยสาร 20 บาทตลอดสายได้โดยไม่กระทบกับสัญญาสัมปทานเดิม

รักษาการรัฐมนตรีว่าการกระทรวงคมนาคม กล่าวต่อว่า ขณะเดียวกันกระทรวงคมนาคมเตรียมหารือร่วมกับกระทรวงการคลัง เพื่อพิจารณาถึงแนวทางที่จะสามารถดำเนินการผ่านการจัดตั้งกองทุนรวมโครงสร้างพื้นฐาน (Infrastructure Fund) โดยยึดภายใต้กรอบกฎหมายที่มีอยู่ พร้อมทั้งมอบหมายให้สำนักงานนโยบายและแผนการขนส่งและจราจร (สนข.) ไปดำเนินการศึกษาและวิเคราะห์การจัดเก็บค่าธรรมเนียมรถติด (Congestion Charge) เพื่อศึกษา ความเป็นไปได้ในการดำเนินการดังกล่าว และนำรายได้จากการจัดเก็บค่าธรรมเนียมรถติด ส่งเข้ากองทุนฯ ที่จะจัดตั้งขึ้น เพื่อสนับสนุนในการรณรงค์ให้ประชาชนใช้ระบบขนส่งสาธารณะให้มากขึ้น รวมถึงยังเป็นการแก้ปัญหาจราจรจิดขัดอีกด้วย

สำหรับรูปแบบการซื้อสัมปทานการบริหารโครงการรถไฟฟ้านั้น จะเจรจาร่วมกับเอกชนเพื่อปรับสัญญาสัมปทานจากรูปแบบ PPP Net Cost หรือเอกชนได้รับสิทธิ์ในการลงทุน ระบบเดินรถ และให้บริการเดินรถ พร้อมทั้งเป็นผู้จัดเก็บรายได้ รวมถึงจัดสรรผลตอบแทนบางส่วนให้แก่ภาครัฐตามข้อตกลงในสัญญา โดยเปลี่ยนมาเป็นรูปแบบ PPP Gross Cost ที่ภาครัฐเป็นผู้จัดเก็บรายได้เองทั้งหมด และรัฐชดเชยค่าใช้จ่ายลงทุนระบบเดินรถใน ส่วนที่เอกชนได้ลงทุนไปในระบบเดินรถคืนให้บริษัทเอกชนคู่สัญญาและรัฐจะจ้างเอกชนคู่สัญญารายเดิมเป็นผู้ให้บริการเดินรถจนกว่าสัญญาสัมปทานเดินจะสิ้นสุดลง ซึ่งการดำเนินการดังกล่าว จะไม่กระทบกับสัญญาของเอกชนอย่างแน่นอน

“ข้อเท็จจริงของแนวคิดเป็นเพียงต้องการจะสื่อให้เห็นว่า เป็นการทำเพื่อแก้ปัญหาให้พี่น้องประชาชน โดยประชาชนจะได้รับบริการรถไฟฟ้าในราคาที่ถูกลง สอดคล้องกับนโยบายค่ารถไฟฟ้า 20 บาทตลอดสายในทุกสีทุกเส้นทาง และเมื่อราคาค่าโดยสารถูกลง มั่นใจว่าจะมีผู้โดยสารมาใช้มากขึ้น ดังเช่นสายสีแดง และสายสีม่วงที่ได้มีการลดราคาไปแล้ว ซึ่งก็จะทำให้ส่งผลถึงสภาพการจราจรในถนนตามแนวเส้นทางนั้น ๆ ก็จะติดขัดน้อยลง โดยขอยืนยันอีกครั้งว่า ไม่ได้เป็นการยึดสัมปทานคืนจากเอกชนแต่อย่างใด แต่เป็นการซื้อคืนระบบเดินรถและสิทธิ์การเดินรถ แล้วจ้างเดินรถ โดยเปลี่ยนสัญญาจากรูปแบบ PPP Net Cross เป็น PPP Gross Cost ซึ่งประชาชนได้ประโยชน์ ผมอยากสร้างความเชื่อมั่นว่า เราไม่ได้ไปยึดสัมปทาน อาจจะมีการตีความผิด เพราะถ้าพูดแบบนั้น ต่อไปใครจะกล้าเข้ามาลงทุนกับรัฐอีกในอนาคต” 

Credit:
- กองบรรณาธิการ SPACEBAR


========================================

ID: 19070
Title: ชวนจับตา ‘วุฒิสภาฯ’ พิจารณาญัตติจริยธรรมตุลาการ ‘ศาลรธน.’ ปมเย้ยยุบก้าวไกล 27 ส.ค.นี้ 
Slug: nantana-ethics-of-judges-constitutional-court-26-aug-2024
Published At: 2024-08-26 10:36:52
Locale: th
Excerpt: ‘นันทนา’ ชวนจับตา ‘วุฒิสภาฯ’ พิจารณาญัตติด่วนจริยธรรมตุลาการ ‘ศาลรธน.’ ปมเย้ยยุบก้าวไกล 27 ส.ค.นี้ 

Category: การเมือง, politics, การเมืองระดับชาติ, national
Tags: 

Highlights:
- ‘นันทนา’ ชวนจับตา ‘วุฒิสภาฯ’ พิจารณาญัตติด่วนจริยธรรมตุลาการ ‘ศาลรธน.’ ปมเย้ยยุบก้าวไกล 27 ส.ค.นี้ 


Content:

กรณีปรากฏคลิปเหตุการณ์ช่วงที่ **‘อุดม สิทธิวิรัชธรรม’ ตุลาการศาลรัฐธรรมนูญ** บรรยายเรื่องศาลรัฐธรรมนูญกับการคุ้มครองสิทธิและเสรีภาพของประชาชน เมื่อวันที่ 15 ส.ค.ที่ผ่านมา แล้วมีการพูดถึง**กรณียุบพรรคก้าวไกล** ที่ชวนให้เข้าใจว่าเป็นการเยาะเย้ย จนกลายเป็นกระแสวิพากษ์วิจารณ์ในสังคม และมีการยื่นร้องเรียนให้หน่วนยงานที่เกี่ยวข้องตรวจสอบเรื่อง**จริยธรรมของตุลาการศาลรัฐธรรมนูญ**

ล่าสุดวันนี้ (26 ส.ค.) **นันทนา นันทวโรภาส สมาชิกวุฒิสภา(สว.)** ได้โพสต์ข้อความผ่านเฟซบุ๊ก ระบุว่า “รับเรื่องร้องเรียนตรวจสอบจริยธรรมตุลาการศาลรัฐธรรมนูญ จากทนายอั๋น เตรียมเสนอญัตติด่วนเข้าสู่การพิจารณาของวุฒิสภา วันอังคารที่ 27 สิงหาคมนี้ .. ติดตามดูกันว่าญัตตินี้จะได้รับการบรรจุหรือไม่” 

ทั้งนี้ **ทนายอั๋น** หรือ **ภัทรพงศ์ ศุภักษร** ได้เข้ายื่นหนังสือร้องเรียนต่อ สว.นันทนา เมื่อวันที่ 23 ส.ค.ที่ผ่านมา โดยวันดังกล่าว สว.นันทนา ยอมรับว่าแม้ทางกฎหมายไม่ได้ให้อำนาจให้ สว. ถอดถอน แต่สามารถยื่นญัตติเพื่อนำเรื่องดังกล่าวไปอภิปรายกันในสภา เพื่อให้เกิดการถกเถียงกันเรื่องจริยธรรม และบทบาทของตุลาการ เพื่อดำเนินการไปตามขั้นตอน โดย**อาจยื่นตรงไปที่ศาลรัฐธรรมนูญ เพื่อให้มีการตรวจสอบจริยธรรมกันเอง**

Credit:
- กองบรรณาธิการ SPACEBAR


========================================

ID: 19069
Title: ไกด์เถื่อนจีน-เมียนมา ไกด์ไทยถูกแย่งงานหวั่นผลเสียระยะยาว
Slug: economic-business-tourist-police-guide
Published At: 2024-08-26 10:09:48
Locale: th
Excerpt: หวั่นไกด์เถื่อนต่างชาติแย่งงานคนไทย วอนภาครัฐทำงานแบบบูรณาการเร่งแก้ปัญหา สมาพันธ์มัคคุเทศก์อาชีพฯ ห่วงไกด์เถื่อนเมียนมา เพิ่มเหตุสงครามในประเทศเมียนมายังไม่สงบ ตำรวจท่องเที่ยวเชียงใหม่ยันทำงานเต็มที่แม้การจับไกด์เถื่อนเป็นไปด้วยความยากลำบาก เร่งประชุมหาแนวทางป้องกัน
Category: ธุรกิจ-เศรษฐกิจ, business, เศรษฐกิจ, economics
Tags: 

Highlights:
- หวั่นไกด์เถื่อนต่างชาติแย่งงานคนไทย วอนภาครัฐทำงานแบบบูรณาการเร่งแก้ปัญหา


- สมาพันธ์มัคคุเทศก์อาชีพฯห่วงไกด์เถื่อนเมียนมาเพิ่ม เหตุสงครามในประเทศเมียนมายังไม่สงบ 

- ตำรวจท่องเที่ยวเชียงใหม่ยันทำงานเต็มที่แม้การจับไกด์เถื่อนเป็นไปด้วยความยากลำบาก เร่งประชุมหาแนวทางป้องกัน

Content:

หากพูดถึงอาชีพมัคคุเทศก์หรืออาชีพไกด์ ถือเป็นอีกหนึ่งในอาชีพสงวนของคนไทย แต่ที่ผ่านมาจนถึงปัจจุบัน พบว่ามีปัญหาไกด์เถื่อนชาวต่างชาติเข้ามาแย่งงานคนไทยอยู่ บวกกับการท่องเที่ยวของประเทศไทยที่ยังฟื้นตัวไม่เต็มที่ ส่งผลให้ผู้ที่ประกอบอาชีพไกด์ได้รับความเดือดร้อน ซึ่งจังหวัดเชียงใหม่ ก็เป็นอีกหนึ่งในพื้นที่พบปัญหานี้

ทีมข่าว Spacebar Big City ได้พูดคุยสะท้อนปัญหากับ ‘สีหเดช เจียเจษฎา’ รองประธานสมาพันธ์มัคคุเทศก์อาชีพแห่งประเทศไทย(ภาคเหนือ) ให้ข้อมูลว่า ปัญหาไกด์เถื่อนที่เข้ามาแย่งงานคนไทยและทำการนำเที่ยวแบบผิดกฎหมายในพื้นที่จังหวัดเชียงใหม่และพื้นที่อื่น ๆ ในภาคเหนือ สร้างความเดือดร้อนให้กับผู้ที่ประกอบอาชีพไกด์ที่ทำถูกต้องตามกฎหมาย

โดยไกด์เถื่อนที่พบว่ามีจำนวนมากที่สุดในจังหวัดเชียงใหม่ก็คือ ไกด์เถื่อนชาวจีน เนื่องจากนักท่องเที่ยวชาวจีน ยังคงมีจังหวัดเชียงใหม่ เป็นจุดหมายในการท่องเที่ยวอันดับต้นๆของประเทศไทย

“จังหวัดเชียงใหม่พบไกด์เถื่อนเมียนมาเพิ่มมากขึ้น สาเหตุมาจากปัญหาการเมืองและสงครามภายในประเทศ ทำให้คนเมียนมาที่มีฐานะ มีเงิน อพยพหนีสงครามมาอาศัยที่ไทย และระหว่างนี้ก็ได้เดินทางท่องเที่ยวไปด้วย แต่บริษัททัวร์ของคนไทยยังไม่มีช่องทางประชาสัมพันธ์ที่สามารถเข้าถึงนักท่องเที่ยวชาวเมียนมากลุ่มนี้ที่มีกำลังซื้อสูง”

“เมื่อบริษัททัวร์ของคนไทยไม่สามารถเข้าถึงกลุ่มเป้าหมายนักท่องเที่ยวชาวเมียนมาได้ ไกด์ไทยก็ไม่ได้งาน การที่นักท่องเที่ยวเมียนมาเดินทางไปท่องเที่ยวตามแหล่งท่องเที่ยวต่างๆ รายได้จึงตกไปอยู่กับไกด์เถื่อนชาวเมียนมาแทน”

สีหเดช กล่าวอีกว่า ไกด์ชาวไทยที่สามารถสื่อสารด้วยภาษาอังกฤษ หรือภาษาเมียนมาได้ควรจะมีงานทำจากการที่คนเมียนมาเที่ยวที่เชียงใหม่ แต่ก็ถูกไกด์เถื่อนชาวเมียนมาแย่งงาน แย่งอาชีพไปอีก เพราะไกด์เถื่อน มีช่องทางที่เข้าถึงนักท่องเที่ยวชาวเมียนมาได้ดีกว่าผู้ประกอบการคนไทย

“ที่ผ่านมาปัญหานี้ยังไม่รับการแก้ไขอย่างเป็นรูปธรรม เนื่องจากไม่ได้มีการบูรณาการการทำงานจากหลายฝ่าย ซึ่รัฐบาลจะต้องมีมาตรการ ให้ทุกฝ่ายทำงานร่วมกัน หากปล่อยไว้ต่างชาติทั้งหลาย ก็จะกลายเป็นผู้นำเที่ยวเป็นผู้ประกอบการมีรายได้ และไม่ต้องเสียภาษี ส่งผลให้ผู้ประกอบการบริษัททัวร์ไทย ล้มหายตายจาก และท้ายที่สุดไกด์ไทยหลายหมื่นชีวิตก็จะไม่ได้งาน ก็เป็นสิ่งที่กังวลใจมาก”

จากสถิติการจับกุมไกด์เถื่อน แม้เจ้าหน้าที่จะพยายามดำเนินการอย่างเต็มที่ แต่การทำงานก็ค่อนข้างยากลำบาก เพราะต้องมีพยานหลักฐานที่ชัดเจนเพียงพอ หรือมีการพบเห็นการกระทำผิดซึ่งหน้า ทั้งนี้ยังต้องคำนึงถึงภาพลักษณ์ทางการท่องเที่ยวของประเทศไทยด้วย

พ.ต.ท.มกรา ศรีสกุลพิสุทธิ์ สารวัตสถานีท่องเที่ยว 1 กองกำกับการ 2 กองบังคับการท่องเที่ยว 2 เชียงใหม่ เปิดเผยว่า สำหรับไกด์เถื่อนชาวจีนในพื้นที่จังหวัดเชียงใหม่มีการจับกุมไกด์เถื่อนอยู่ตลอด ซึ่งมีสถิติเฉลี่ยเดือนละ 6-10 เคส

“ในส่วนของไกด์เถื่อนชาวเมียนมา แม้ว่าตอนนี้จะยังพบไม่มากนัก เนื่องจากยังไม่เข้าสู่ช่วงไฮซีซันของเชียงใหม่ ซึ่งอยู่ช่วงเดือนพฤศจิกายนถึงเดือนมีนาคม หากอยู่ในช่วงนี้การจับกุมจะเพิ่มขึ้นมากกว่า 10 เคสต่อเดือน เรื่องความปลอดภัยของนักท่องเที่ยว ตำรวจท่องเที่ยวจังหวัดเชียงใหม่ พร้อมจะอำนวยความสะดวกและดูแลความปลอดภัยอย่างเต็มที่ ซึ่งในตอนนี้ได้เพิ่มจำนวนกล้องวงจรปิดเข้ามาช่วยสอดส่องผู้ที่ไม่หวังดี และเพิ่มประสิทธิภาพในการทำงาน”

และเมื่อต้นเดือนสิงหาคมที่ผ่านมามีการประชุมระหว่างตำรวจท่องเที่ยวจังหวัดเชียงใหม่,นายทะเบียน,ธุรกิจนำเที่ยวและมัคคุเทศก์ภาคเหนือ,นิติกรสำนักทะเบียนธุรกิจนำเที่ยว ,มัคคุเทศก์ภาคเหนือ และหน่วยงานที่เกี่ยวข้อง เพื่อร่วมกันเสนอแนวทางการดูแลไม่ให้ชาวต่างชาติมาประกอบอาชีพไกด์เถื่อน ทัวร์เถื่อนในจังหวัดเชียงใหม่และภาคเหนือ เพื่อปกป้องอาชีพไกด์และผู้ประกอบการธุรกิจนำเที่ยวให้กับคนไทยเท่านั้น

ข้อมูลจากกระทรวงการท่องเที่ยวและกีฬา(ณ วันที่ 19 มิถุนายน 2567) พบว่า มีนักท่องเที่ยวชาวเมียนมา เดินทางเข้ามาประเทศไทย ตั้งแต่เดือนมกราคมถึงมิถุนายน 2567 รวมกว่า 274,927 คน แบ่งเป็นมกราคม 35,742 คน /กุมภาพันธ์ 39,616 คน /มีนาคม 51,358 คน /เมษายน 56,698 คน /พฤษภาคม 47,830 คน /มิถุนายน 43,701 คน

ทั้งนี้ ตำรวจได้ขอความร่วมมือกับประชาชน หากใครพบเจอไกด์เถื่อน ทัวร์เถื่อน สามารถส่งข้อมูลมายังตำรวจท่องเที่ยวได้ โดยมีหลักการณ์ดังนี้

1.  เก็บภาพเคลื่อนไหว(VDO)บรรยายในขณะนั้น และควรให้มี 2 คลิป ขึ้นไป เช่น ดอยสุเทพเจอบรรยายตอนลงรถอัด 1 คลิป ขึ้นไปบนพระธาตุมีบรรยายอีกก็อัดอีก 1 คลิป เพื่อแสดงเจตนาว่าตั้งใจนำเที่ยวจริง
2.  ภาพทะเบียนรถที่ใช้บริการ ซึ่งสำคัญเนื่องจากจะใช้ในการสืบสวนและติดตาม หากเป็นไกด์เถื่อน ทัวร์เถื่อนจริง
3.  สรุปเบื้องต้นว่าพูดว่าอะไรบ้าง เพราะบางทีพูดภาษาอื่น เจ้าหน้าที่ดูอาจไม่เข้าใจ

ทั้งนี้หากข้อมูลไม่ครบอาจดำเนินการตามกฏหมายได้ค่อนข้างยาก ซึ่งภาคประชาชนเป็นอีกหนึ่งกำลังสำคัญที่จะช่วยกันปกป้องไม่ให้ต่างชาติเข้ามาแย่งอาชีพคนไทย

โดยสามารถส่งข้อมูลมาที่ id line : [https://line.me/ti/p/Fjh7B8wB9P](https://line.me/ti/p/Fjh7B8wB9P ) 

หรือส่งข้อมูลอีกช่องทางได้ที่ id line : [https://line.me/ti/p/NLffruLnGi](https://line.me/ti/p/NLffruLnGi)

Credit:
- กองบรรณาธิการ SPACEBAR


========================================

ID: 19026
Title: คุณปู่ตุ๊กตาอับเฉากำลังโดน ‘สายมู’ ทำร้าย นำเหรียญยัดร่องหิน หวังสะเดาะเคราะห์
Slug: stone-doll-attacked-by-someone-who-believed-in-fortune
Published At: 2024-08-26 08:30:00
Locale: th
Excerpt: สายมูหวังสะเดาะเคราะห์ แต่กลับทำร้ายตุ๊กตาหินหรือ “ตัวอับเฉา” โดยไม่รู้ตัว!?
Category: ศิลปะ-วัฒนธรรม, culture, วัฒนธรรมย่อย, sub-culture
Tags: 

Highlights:
- ตุ๊กตาหินใช้ถ่วงเรือสำเภากลับจากจีน เข้ามาในไทยตั้งแต่สมัยรัชกาลที่ 3
- สายมูหวังสะเดาะเคราะห์ ใช้เหรียญยัดใส่ร่องหินบนตัวตุ๊กตา ทำร้าย “ตัวอับเฉา” โดยไม่รู้ตัว

Content:

ตุ๊กตาหินหรือ “ตัวอับเฉา” หรือ “เครื่องอับเฉา” (Chinese Ship Ballast) กำลังโดนทำร้าย!?

ตุ๊กตาหินที่ตั้งเรียงรายอยู่รอบพระอุโบสถตามวัดวาแถวพระนคร เช่น วัดพระแก้ว วัดโพธิ์ วัดอรุณฯ วัดบวรฯ วัดสุทัศน์ ฯลฯ ติดสอยเรือสำเภามาจากประเทศจีน ตั้งแต่สมัยรัชกาลที่ 3 ในฐานะเฉาใช้ถ่วงเรือสำเภาหลังกลับจากการค้าขาย ก่อนจะกลายมาเป็นตุ๊กตาประดับพระอารามหลวงในภายหลัง

ตัวอับเฉาเหล่านี้มาอยู่เมืองไทยตั้งแต่ยังใช้ชื่อสยาม นับถึงวันนี้ก็เกือบสองร้อยปี แต่อยู่ดีๆ มาวันนี้คุณปู่ตุ๊กตาหินกำลังถูกทำร้ายด้วยความไม่รู้ของสายมูบางคน

หลักฐานการทำร้ายปรากฏให้เห็นที่ตุ๊กตาหินตัวใหญ่สองตัวที่ยืนอยู่หน้าวิหารวัดสุทัศน์เทพวราราม โดยมีคนเอาเหรียญ...ทั้งเหรียญบาท ห้าบาท บ้างก็สิบบาท มาสอดไว้ที่ช่องว่างของรอยต่อระหว่างท่อนบนและล่างของตัวตุ๊กตา

คนทำอาจไม่รู้ และทำไปด้วยความเชื่อเรื่องโชคลางบางอย่าง ซึ่งไม่รู้ว่ามีนัยยะหรือความหมายว่าอย่างไร (ใครรู้วานบอกที) และก็เชื่อว่าคนที่ทำก็คงไม่มีเจตนาทำร้ายคุณปู่ตุ๊กตาหินแต่อย่างใด

ทุกวันนี้ภาวะเศรษฐกิจดูน่าเป็นห่วง การเมืองก็ไม่แน่นอน คนเล็กคนน้อยและชาวบ้านคนค้าคนขายลำบากยากเข็ญ คนจำนวนไม่น้อยที่หวั่นไหวกับอนาคตที่ดูสิ้นหวัง จึงหันไปพึ่งพาสิ่งศักดิ์สิทธิ์ หวังทำบุญสะเดาะเคราะห์ ให้ที่ร้ายบรรเทาเบาคลาย ให้ที่ดีนั้นดีขึ้นไม่เสียหาย

เข้าใจว่าคนเข้าวัดทำบุญ ถ้าไม่ทำบุญเป็นปกติ ส่วนใหญ่มาก็เพราะมีทุกข์ จึงหันหน้าเข้าวัด ทำบุญเป็นเรื่องดี คิดจะสะเดาะเคราะห์ก็ได้ ถ้าช่วยให้ใจผ่อนคลาย

วิธีทำบุญจะบริจาคก็ได้ มีตู้บริจาคตามวัตถุประสงค์วางไว้เรียงราย ไม่ว่าบำรุงศาสนา ชำระหนี้สงฆ์ บริจาคให้ผู้ยากไร้ หรือจะไหว้พระ นั่งสมาธิ สมาทานศีลก็นับว่าเป็นบุญ

แต่การนำเหรียญไปยัดใส่ร่องหินบนตัวตุ๊กตาอับเฉา อาจเข้าข่าย “ทำคุณบูชาโทษ” เพราะเข้าใจว่าสิ่งที่ทำเป็นบุญ แต่แท้จริงคือการทำลายของสงฆ์และสมบัติสาธารณะ

เหตุการณ์ที่เกิดขึ้นกับตุ๊กตาหินอับเฉาชวนให้นึกถึงพุทธภาษิตที่ว่า

“การบำเพ็ญประโยชน์ โดยไม่ฉลาดในประโยชน์ จะนำความสุขมาให้ไม่ได้เลย ผู้มีปัญญาทรามย่อมพร่าประโยชน์ ดุจลิงเฝ้าสวนฉะนั้น”

ที่ว่าเหมือนลิงเฝ้าสวนเป็นอย่างไร มีผู้เขียนใช้นามปากกาว่า อิ่มธรรม อธิบายในบทความ ทำคุณบูชาโทษ ในเว็บไซต์[กัลยาณมิตร](https://www.kalyanamitra.org/th/uniboon_detail.php?page=3671)ไว้ว่า

“...เหมือนลิงโง่เฝ้าสวนที่ช่วยรดน้ำต้นไม้ มันดึงต้นไม้ดูรากเพื่อรดน้ำ ต้นไหนรากยาวก็รดมาก ต้นไหนรากสั้นก็รดน้อย ต้นไม้เหล่านั้นก็ถึงแก่ความตายหมด

“ลิงคิดว่าตนเองขยัน คิดว่าตนเองทำถูกต้องตามทฤษฎีตน ความขยันที่ไม่ถูกวัตถุประสงค์ ไม่พิจารณาให้ดี ความคิดหรือทฤษฎีที่ผิด ไม่ประกอบด้วยปัญญา ย่อมไม่ก่อเกิดประโยชน์ ไม่ก่อเกิดความสุข

“ดังนั้นพึงพิจารณาสิ่งเหล่านี้ให้ดีก่อนกระทำสิ่งใด...”

Credit:
- กองบรรณาธิการ SPACEBAR


========================================

ID: 19068
Title: ‘สามารถ’ ชี้ ‘ปชป.’ เป็น ‘ฝ่ายค้าน’ ทำประโยชน์ได้มากกว่า อย่าพินอบพิเทา ‘รัฐบาล’
Slug: former-deputy-leader-of-the-democratic-party-expressed-his-opinion
Published At: 2024-08-25 13:33:44
Locale: th
Excerpt: ในนามคนประชาธิปัตย์ ! ‘สามารถ’ อดีตรองหัวหน้าพรรค ข้องใจทำไมแบ่ง ‘ปชป.’ ถูกแบ่งเป็น 2 ก๊ก เชื่อเป็น ‘ฝ่ายค้าน’ ทำประโยชน์ชาติ-ปชช. ได้มากกว่า ไม่ใช่ไปพินอบพิเทา ‘รัฐบาลเพื่อไทย’  
Category: การเมือง, politics, การเมืองระดับชาติ, national
Tags: 

Highlights:
- ในนามคนประชาธิปัตย์ ! ‘สามารถ’ อดีตรองหัวหน้าพรรค ข้องใจทำไมแบ่ง ‘ปชป.’ ถูกแบ่งเป็น 2 ก๊ก 


- เชื่อเป็น ‘ฝ่ายค้าน’ ทำประโยชน์ชาติ-ปชช. ได้มากกว่า ไม่ใช่ไปพินอบพิเทา ‘รัฐบาลเพื่อไทย’ 

Content:

**‘สามารถ ราชพลสิทธิ์'** อดีตรองหัวหน้าพรรคประชาธิปัตย์(ปชป.) โพสต์เฟซบุ๊กในหัวข้อ **‘ไปเป็น รมต. เลย ถ้าคิดว่าทำงานเก่ง’**   มีความว่า  ในฐานะสมาชิกพรรค ปชป. คนหนึ่ง  ผมเพิ่งได้ยินว่ามีผู้แบ่ง สส.ปชป. ออกเป็น 2 กลุ่ม  กลุ่มหนึ่ง **‘พูดเก่ง ตำหนิเก่ง แต่ทำงานไม่เก่ง‘ ** อีกกลุ่ม **’พูดไม่เก่ง ตำหนิไม่เก่ง แต่ทำงานเก่ง‘**    กลุ่มที่อ้างว่าทำงานเก่ง บอกว่ารอเข้าร่วมรัฐบาล เพราะจะได้มีโอกาสสร้างผลงานให้กับประเทศชาติและประชาชน  เท่ากับสร้างผลงานให้กับพรรคด้วย  

แต่เขาคงลืมไปว่า  ฝ่ายค้านก็สามารถสร้างผลงานให้กับประเทศชาติ ประชาชนและพรรคได้ด้วย ถ้าเขามุ่งมั่นค้านอย่างสร้างสรรค์ด้วยการปกป้องผลประโยชน์ของประเทศชาติและประชาชนอย่างเต็มที่ ซึ่งมีหลายเรื่องที่ควรทำ ไม่วางเฉย ด้วยลักษณะท่าที **’เกรงใจรัฐบาล’** ครั้งนี้ จะได้เป็น รมต. ตามปรารถนาแล้ว  ขอให้สร้างผลงานตามที่ได้ประกาศก้องไว้ อย่าลืมว่าจะต้องเร่งสร้างประโยชน์ให้กับประเทศชาติและประชาชน และนำผลงานเหล่านั้นกลับมากอบกู้พรรคให้ได้ ผมจะติดตาม และเป็นกำลังใจให้  ที่สำคัญ การเข้าร่วมรัฐบาลจะต้องเข้าร่วมอย่างมี **‘เกียรติและศักดิ์ศรี’**   ไม่ปล่อยให้พรรคถูกตราหน้าว่าเป็นเพียงแค่พรรค **‘อะไหล่-รอเสียบ’ ** เท่านั้น   อีกทั้งการเลือกตั้งครั้งหน้าจะต้องทำให้พรรค ปชป. มี สส.มากกว่าเดิม !  

สามารถ ยังให้สัมภาษณ์เพิ่มเติมด้วยว่า หลังเห็นข่าวที่เลขาธิการพรรคประชาธิปัตย์ ออกมาพูดเช่นนี้ แบ่งเป็น2กลุ่ม ทั้งที่เป็นพรรคเดียวกัน ทำไมผู้ใหญ่ของพรรคมาพูดแบ่งแยกเช่นนี้ ทั้งที่คุมเสียงข้างมากทั้งในกรรมการบริหารพรรค และ สส. พรรคอยู่แล้ว ออกมติใดก็ชนะอยู่แล้ว  ดังนั้นในฐานะอดีตรองหัวหน้าพรรรค และยังเป็นสมาชิกพรรคประชาธิปัตย์ คนหนึ่งเห็นว่า ต้องพูดแสดงความคิดเห็นให้สังคมได้รับทราบว่า การทำหน้าที่ของสส. หรือของพรรคการเมือง เป็นฝ่ายค้านก็สามารถทำประโยชน์เพื่อประเทศชาติบ้านเมืองและเป็นปากเสียงแทนพี่น้องประชาชนได้  และทำได้ดีกว่าการเป็นรัฐบาลที่เป็นรัฐบาลผสมด้วย เพราะถ้าเราทำหน้าที่ฝ่ายค้านเข้มแข็ง ตรวจสอบได้ทุกกระทรวง ทบวง กรมของรัฐบาล  ดีกว่าการเป็นรัฐมนตรี ที่รับผิดชอบงานแค่กระทรวงเดียว อยู่ที่ว่า **คุณทำหน้าที่ฝ่ายค้าน เต็มที่ เข้มแข็ง จริงจังแล้วหรือไม่ อย่างไร**

“ไม่ใช่พินอบพิเทาต่อรัฐบาล เมื่อคิดว่าทำงานเก่งก็ขอให้ไปเป็นรัฐมนตรีตามที่ต้องการ และบริหารงานให้เห็นเป็นรูปธรรม นำชื่อเสียงฟื้นศรัทธาให้พรรคประชาธิปัตย์ ตามที่ผมโพสต์ไป ซึ่งที่เขียนไป ไม่ได้ขัดแย้งกับใครแต่อย่างใด” 

Credit:
- กองบรรณาธิการ SPACEBAR


========================================

ID: 19067
Title: 7 มาตรการ ผู้ประสบภัยน้ำท่วมภาคเหนือ
Slug: economic-business-flooding-north
Published At: 2024-08-25 12:16:19
Locale: th
Excerpt: ธนาคารอาคารสงเคราะห์ (ธอส.) ช่วยเหลือพี่น้องชาวภาคเหนือ ที่ประสบปัญหาภัยพิบัติทางธรรมชาติ ฝนตกหนัก น้ำท่วมฉับพลัน น้ำป่าไหลหลาก ดินโคลนถล่ม ด้วยการจัดทำ “มาตรการช่วยเหลือผู้ประสบภัยพิบัติทางธรรมชาติ ปี 2567” โดยลูกค้าและประชาชนที่ประสบภัยสามารถติดต่อสาขาธนาคารทั่วประเทศ เพื่อขอรับความช่วยเหลือได้ตั้งแต่วันนี้ถึงวันที่ 30 ธันวาคม 2567  
Category: ธุรกิจ-เศรษฐกิจ, business, การเงิน, finance
Tags: 

Highlights:
- ขอกู้เพิ่ม หรือกู้ใหม่ เพื่อปลูกสร้างอาคารทดแทนหลังเดิม


- หลักประกันได้รับความเสียหาย ให้ประนอมหนี้

- พิจารณาสินไหมเร่งด่วน

Content:

กมลภพ วีระพละ กรรมการผู้จัดการ ธนาคารอาคารสงเคราะห์ (ธอส.) เปิดเผยว่า ธอส. ในฐานะสถาบันการเงินของรัฐ ที่มีพันธกิจ “ทำให้คนไทยมีบ้าน” พร้อมร่วมส่งกำลังใจให้กับประชาชนในพื้นที่ภาคเหนือและพื้นที่ใกล้เคียง ที่ได้รับผลกระทบจากเหตุการณ์ฝนตกหนัก น้ำท่วมฉับพลัน น้ำป่าไหลหลาก ส่งผลให้ที่อยู่อาศัยและการประกอบอาชีพของประชาชนได้รับความเสียหายเป็นจำนวนมาก ธอส. จึงจัดทำ “มาตรการช่วยเหลือผู้ประสบภัยพิบัติทางธรรมชาติ ปี 2567” ทั้งสิ้น 7 มาตรการ เพื่อบรรเทาความเดือดร้อนให้แก่ลูกค้าประชาชน ประกอบด้วย

**มาตรการที่ 1** : สำหรับลูกค้าปัจจุบันของ ธอส. ที่อยู่ระหว่างการใช้อัตราดอกเบี้ยลอยตัว (MRR -0.50%, MRR -1.00% หรือ MRR เป็นต้น) กรณีหลักประกัน (ที่อยู่อาศัยที่จดจำนองกับธนาคาร) ของตนเองหรือคู่สมรสได้รับความเสียหายจากภัยพิบัติทางธรรมชาติสามารถขอลดเงินงวด 50% จากเงินงวดที่ชำระปกติ และลดอัตราดอกเบี้ยเหลือ 2.00% ต่อปี เป็นระยะเวลา 6 เดือน

**มาตรการที่ 2** : สำหรับลูกค้ากู้ใหม่ หรือลูกค้าปัจจุบันของ ธอส. ที่หลักประกันของตนเองหรือคู่สมรสได้รับความเสียหาย/ผลกระทบจากการประสบภัยพิบัติทางธรรมชาติ สามารถขอกู้เพิ่ม หรือกู้ใหม่ เพื่อปลูกสร้างอาคารทดแทนหลังเดิม หรือกู้ซ่อมแซมอาคารที่ได้รับความเสียหาย วงเงินให้กู้ต่อรายไม่เกิน 1 ล้านบาท ต่อ 1 หลักประกัน คิดอัตราดอกเบี้ยเงินกู้คงที่ 2.00% ต่อปี 

นาน 1 ปี, ปีที่ 2 อัตราดอกเบี้ย MRR -3.30% ต่อปี (ปัจจุบันเท่ากับ 3.245% ต่อปี), ปีที่ 3 อัตราดอกเบี้ย MRR -2.40% ต่อปี (ปัจจุบันเท่ากับ 4.145% ต่อปี) และปีที่ 4 จนถึงตลอดอายุสัญญาเงินกู้ กรณีลูกค้าสวัสดิการ อัตราดอกเบี้ยเท่ากับ MRR -1.00% ต่อปี, กรณีลูกค้ารายย่อยทั่วไป อัตราดอกเบี้ย เท่ากับ MRR -0.50% ต่อปี

**มาตรการที่ 3** : สำหรับลูกค้าสถานะ NPL ที่หลักประกันได้รับความเสียหาย ให้ประนอมหนี้ระยะเวลาไม่เกิน 1 ปี 6 เดือน โดยคิดอัตราดอกเบี้ย 0% ต่อปี นาน 6 เดือนแรก และไม่ต้องชำระเงินงวด จากนั้นเดือนที่ 7-18 อัตราดอกเบี้ย 1.00% ต่อปี โดยให้ผ่อนชำระเงินงวดไม่น้อยกว่าดอกเบี้ยรายเดือน และเมื่อครบระยะเวลา ประนอมหนี้ให้กลับมาใช้อัตราดอกเบี้ย ตามสิทธิเดิมก่อนที่จะใช้มาตรการนี้

**มาตรการที่ 4** : สำหรับลูกค้าสถานะ NPL ที่ได้รับผลกระทบด้านรายได้ ให้ประนอมหนี้เป็นระยะเวลาไม่เกิน 1 ปี โดยคิดอัตราดอกเบี้ย 0% ต่อปี นาน 6 เดือนแรก และผ่อนชำระเงินงวดเพียง 1,000 บาท (ตัดเงินต้นทั้งหมด) จากนั้น เดือนที่ 7-12 อัตราดอกเบี้ย 1.00% ต่อปี โดยให้ผ่อนชำระเงินงวดไม่น้อยกว่าดอกเบี้ยรายเดือน บวกอีก 100 บาท และเมื่อผ่อนชำระครบระยะเวลาประนอมหนี้ ให้ลูกค้ากลับมาใช้อัตราดอกเบี้ยตามสิทธิเดิมก่อนที่จะใช้มาตรการนี้

**มาตรการที่ 5** : สำหรับลูกค้าสถานะบัญชีปกติและสถานะ NPL ที่เสียชีวิตหรือทุพพลภาพถาวร ให้ผ่อนชำระ โดยใช้อัตราดอกเบี้ย 0.01% ต่อปี ตลอดระยะเวลาที่คงเหลือ (พิจารณาเป็นรายกรณี)

**มาตรการที่ 6** : สำหรับลูกค้าสถานะบัญชีปกติและสถานะ NPL หากที่อยู่อาศัยได้รับความเสียหายทั้งหลังและ ไม่สามารถซ่อมแซมได้ ให้ปลอดหนี้ในส่วนของราคาอาคาร และให้ผ่อนชำระต่อเฉพาะในส่วนของที่ดินที่คงเหลือเท่านั้น (พิจารณาเป็นรายกรณี)

**มาตรการที่ 7** : พิจารณาสินไหมเร่งด่วน (Fast Track) สำหรับลูกค้าที่ทำกรมธรรม์ประกันอัคคีภัยที่อยู่อาศัย ซึ่งคุ้มครองภัยธรรมชาติกับบริษัทประกันภัยที่ธนาคารจัดให้ พิจารณาจ่ายค่าสินไหมให้กับลูกค้าที่ประสบภัยทุกราย อย่างเร่งด่วนเป็นกรณีพิเศษ โดยผู้เอาประกันสามารถแจ้งความเสียหายโดยใช้ภาพถ่าย จ่ายตามความเสียหายจริงไม่เกิน 20,000 บาท และสำหรับลูกค้าที่มีกรมธรรม์เริ่มความคุ้มครองตั้งแต่วันที่ 1 พฤศจิกายน 2562 เพิ่มความคุ้มครองภัยธรรมชาติตามความเสียหายจริงอีกไม่เกิน 30,000 บาท ต่อปี (รายละเอียดและเงื่อนไขเป็นไปตามกรมธรรม์)

ทั้งนี้ ขอรับบริการตามมาตรการที่ 1-6 สามารถติดต่อได้ที่สาขาของ ธอส. ตั้งแต่บัดนี้เป็นต้นไป ถึงวันที่ 30 ธันวาคม 2567 และมาตรการที่ 7 ติดต่อได้ที่สาขาของ ธอส. ตั้งแต่บัดนี้เป็นต้นไป

Credit:
- กองบรรณาธิการ SPACEBAR


========================================

ID: 19066
Title: ‘ปชป.’ ไร้เทียบเชิญ ‘ครม.อิ๊งค์ 1’ ยันเป็นไปตามมติพรรค พร้อมหมดทั้ง ฝ่ายค้าน - รัฐบาล
Slug: will-the-democratic-party-join-government
Published At: 2024-08-25 11:53:53
Locale: th
Excerpt: ‘นราพัฒน์’ เผยยังไร้เทียบเชิญ ‘ปชป.’ เข้าร่วมรัฐบาล ยันทุกอย่างต้องเป็นมติพรรค พร้อมทำหน้าที่ทั้ง ‘ฝ่ายค้าน-รัฐบาล’ ด้าน ‘ภูมิธรรม’ ยังกั๊กเชิญร่วม ‘ครม. อิ๊งค์ 1’ ขอทุกอย่างเป็น ‘step by step’ 
Category: การเมือง, politics, การเมืองระดับชาติ, national
Tags: 

Highlights:
- ‘นราพัฒน์’ เผยยังไร้เทียบเชิญ ‘ปชป.’ เข้าร่วมรัฐบาล ยันทุกอย่างต้องเป็นมติพรรค พร้อมทำหน้าที่ทั้ง ‘ฝ่ายค้าน-รัฐบาล’
-  ด้าน ‘ภูมิธรรม’ ยังกั๊กเชิญร่วม ‘ครม. อิ๊งค์ 1’ ขอทุกอย่างเป็น ‘step by step’ 

Content:

**‘นราพัฒน์ แก้วทอง’** รองหัวหน้าพรรคประชาธิปัตย์ ดูแลพื้นที่ภาคเหนือ กล่าวถึงกรณีกระแสข่าวการร่วมรัฐบาลพรรคเพื่อไทยของพรรคประชาธิปัตย์ว่า จนถึงขณะนี้ยังไม่มีการเชิญประชุมร่วมระหว่างกรรมการบริหาร(กก.บห.)พรรคและสส.พรรค ยืนยันว่า **การจะร่วมรัฐบาลหรือไม่นั้น ตามข้อบังคับพรรคได้กำหนดไว้แล้วชัดเจนว่า หากมีเทียบเชิญ หรือมีข้อเสนอใดๆมา จะต้องนำเข้าสู่ที่ประชุม กก.บห.พรรคก่อน** จากนั้นจึงจะมีการประชุมร่วมระหว่าง กก.บห.และสส.พรรคเพื่อหามติ ยืนยันว่าพรรคประชาธิปัตย์ **เราทำงานได้ในฐานะฝ่ายค้านและฝ่ายรัฐบาล ** หากมีการประชุมร่วมก็ต้องหารือกันว่า หากเป็นฝ่ายค้าน จะทำประโยชน์อะไรให้กับประชาชน และถ้าร่วมรัฐบาลจะทำประโยชน์ให้ประชาชนได้อย่างไร เพราะเป็นเรื่องสำคัญ ไม่มีใครสามารถตัดสินใจคนเดียวได้ ต้องออกเป็นมติพรรค 

เมื่อถามว่าหากพรรคประชาธิปัตย์ ตัดสินใจร่วมรัฐบาลแล้ว มีความกังวลว่าจะเสียเรื่องฐานเสียงของประชาชนที่สนับสนุนพรรคหรือไม่  นราพัฒน์ กล่าวว่า เรื่องการเมือง **ต้องเอาประชาชนที่ตั้งอยู่แล้ว ถ้าเราสามารถทำอะไรแล้วประชาชนได้ประโยชน์ เราทำตรงนั้นดีกว่า** การที่จะมาไกล่เกลี่ยกันว่าพรรคเป็นอย่างนั้นอย่างนี้ สังคมเขามองว่าพรรคไหนจะทำงานให้ประชาชนได้ ชึ่งพรรคประชาธิปัตย์มีการเตรียมตัว เราเตรียมความพร้อมเพื่อรองรับ ในอนาคต หากพรรค จะเป็นพรรคทางเลือกให้กับประชาชน ซึ่งยืนยันว่า ไม่ว่าจะเป็นฝ่ายค้านหรือรัฐบาล เราก็พร้อมทำหน้าที่ 

**‘ภูมิธรรม เวชยชัย’** ปฏิบัติหน้าที่นายกรัฐมนตรี และแกนนำพรรคเพื่อไทยกล่าวถึงความคืบหน้าในการจัดตั้งคณะรัฐมนตรีแพทองธาร 1 ที่มีกระแสข่าวว่าจะต้องดำเนินการให้แล้วเสร็จเพื่อนำขึ้นทูลเกล้าฯ 26 สิงหาคมนี้ ว่า ยังไม่ได้ระบุถึงขั้นนั้นอยู่ที่ความพร้อมทั้งหมด แต่กำลังเร่งเพราะต้องการเห็นการแก้ไขปัญหาอย่างต่อเนื่อง เพื่อให้มีรัฐบาลใหม่ที่มาจากการเลือกตั้งได้ทำงานเต็มที่ ขออย่ากังวลเพราะทำหน้าที่ เสมือนรัฐบาลจนกว่าจะมีรัฐบาลใหม่ จึงจะพ้นจากหน้าที่ตามระเบียบข้อบังคับ แต่ก็อยากให้ ทุกอย่าง เสร็จภายในสิ้นเดือนสิงหาคมนี้ เพื่อนำขึ้นทูลเกล้าฯ ส่วนจะมีการโปรดเกล้าฯเมื่อใด อยู่ที่กระบวนการขั้นตอนการตรวจสอบ  

ส่วนการแถลงนโยบายรัฐบาลต่อรัฐสภาภูมิธรรม กล่าวว่า ได้มีการเตรียมคู่ขนานไว้แล้ว ทันทีที่มีพระบรมราชโองการโปรดเกล้าฯแต่งตั้งก็จะสามารถ เรียกประชุมได้ คาดว่าภายในต้นเดือนกันยายนหรือ ไม่เกินกลางเดือนกันยายนรัฐบาลชุดใหม่จะสามารถทำหน้าที่ได้ 

ส่วนกรณีที่จำนวนคนเกินกว่าตำแหน่งรัฐมนตรี ได้มีการเคลียร์เรื่องนี้หรือยังนั้นนายภูมิธรรมกล่าวว่า เกินเกือบทุกพรรคเพราะไม่รู้ตามดุลยพินิจใหม่ที่ศาลรัฐธรรมนูญตีความ คำว่าจริยธรรมไว้กว้างมาก จึงต้องระมัดระวัง 

เมื่อถามถึงพรรคพลังประชารัฐมีข้อสรุปที่ชัดแล้วหรือไม่ หลังมีกระแสข่าวส่งชื่อมา 2 บัญชี ภูมิธรรมกล่าวว่า ต้องขออนุญาตเพราะตามมารยาทไม่ควรพูดถึงพรรคอื่น แต่เชื่อว่าแต่ละพรรครู้ดีอยู่แล้ว ต้องรีบดำเนินการให้ทันกับสถานการณ์ของประเทศ เพราะภัยพิบัติต่างๆรออยู่ไม่อยากให้ช้า ถึงขั้นกระทบต่อ ภัยพิบัติที่ประชาชนได้รับ ต้องดำเนินการไปตามกระบวนการ 

ส่วนกรณีพรรคประชาธิปัตย์จะนับรวมเป็นพรรคร่วมรัฐบาลครั้งนี้หรือไม่ ภูมิธรรมกล่าวว่า **การจัดตั้งรัฐบาลมันพูดชัดเจนไม่ได้ จนกว่าสุดท้ายจะตกลงและมีชื่อยื่น** และมีพระบรมราชโองการโปรดเกล้าฯ ลงมา เพราะในกระบวนการต่างๆ ไม่รู้ว่าใครจะมีปัญหาหรือไม่ หรือแต่ละพรรคจะได้ ตามโควต้าที่เป็นอยู่หรือไม่ หรือเกิดปัญหาภายในพรรค ที่จัดการไม่ได้หรือไม่ เราไม่รู้ข้อเท็จจริง 

ส่วนการเชิญพรรคประชาธิปัตย์ร่วมรัฐบาลจะต้องมีการ เทียบเชิญ หรือไม่ หรือสามารถส่งชื่อเข้ามาได้เลย ภูมิธรรม กล่าวว่า ข**ณะนี้เราไม่ควรดำเนินการแบบนี้เพราะจะ ทำให้เกิดความไม่มั่นใจ หรือไม่มั่นคงในพรรคร่วมรัฐบาล เป็น ไปตามขั้นตอนหรือ step by step ถ้าเกิดปัญหาตรงไหนค่อยคลี่คลายไปตามสภาพ เพราะวันนี้เราได้ร่วมมือกันจัดตั้งรัฐบาลและทุกคนได้เสนอตัวมาแล้ว ขึ้นอยู่กับว่ารายละเอียด จะลงตัวอย่างไร** 

ทั้งนี้ ถ้าพรรคประชาธิปัตย์เข้าร่วมจะต้องแจ้งให้พรรคอื่นที่ร่วมรัฐบาลทราบใช่หรือไม่นายภูมิธรรมกล่าวว่ายังไม่ถึงขั้นตอนนั้น ขอคิดในขั้นตอนปัจจุบัน และขอคิดเรื่องเกี่ยวกับการแก้ไขปัญหาให้พี่น้องประชาชนก่อน 

ภูมิธรรม ระบุว่าส่วนตัว ยังไม่ได้ยื่นใบกรอกประวัติ และยังไม่ได้รับแจ้ง ว่าจะดำรงตำแหน่ง กระทรวงใด

Credit:
- กองบรรณาธิการ SPACEBAR


========================================

ID: 19065
Title: ต่อลมหายใจนายฮ้อย หนุนอีสานฮับส่งวัวไปจีนแก้ราคาตก
Slug: economic-business-hub-cattle-china-prices
Published At: 2024-08-25 11:47:26
Locale: th
Excerpt: เกษตรกรผู้เลี้ยงวัวในอีสานประสบปัญหา “วัวเป็น” ราคาตกต่ำมานานกว่า 3 ปี การแพร่ระบาดของโรคลัมปีสกินและโควิด19 ฉุดให้ราคาวัวตกต่ำ จนเกษตรกรหลายรายชะลอการเลี้ยงการลงทุน ขณะที่บางรายเลิกเลี้ยง แนะผลักดันส่งออกวัวเนื้อไทยไปขายจีน โดยเชื่อม 3 ประเทศ เริ่มจากส่งวัวเป็นไปเลี้ยงต่อที่ลาว ก่อนส่งออกไปชำแหละขายจีน
Category: ธุรกิจ-เศรษฐกิจ, business, เศรษฐกิจ, economics
Tags: 

Highlights:
- เกษตรกรผู้เลี้ยงวัวในอีสานประสบปัญหา “วัวเป็น” ราคาตกต่ำมานานกว่า 3 ปี  


- การแพร่ระบาดของโรคลัมปีสกินและโควิด19 ฉุดให้ราคาวัวตกต่ำ จนเกษตรกรหลายรายชะลอการเลี้ยงการลงทุน ขณะที่บางรายเลิกเลี้ยง 

- แนะผลักดันส่งออกวัวเนื้อไทยไปขายจีน โดยเชื่อม 3 ประเทศ เริ่มจากส่งวัวเป็นไปเลี้ยงต่อที่ลาว ก่อนส่งออกไปชำแหละขายจีน

Content:

ทีมข่าว Spacebar Big City ลงพื้นที่พูดคุยกับหลายภาคส่วนเพื่อสะท้อนปัญหาและมุมมองของการแก้ปัญหาราคาวัวตกต่ำ จนทำให้ผู้เลี้ยงหลายรายถอดใจและเลิกเลี้ยงเพราะสู้กับต้นทุนไม่ไหว‘จวง เหชัยภูมิ’ ประธานส่งเสริมผู้เลี้ยงโค จ.ขอนแก่น หนึ่งในเกษตรกรที่ตัดสินใจชะลอการเลี้ยง ให้ข้อมูลราคาวัวในตลาดซื้อขายว่า เดิมวัวเป็นขายราคากิโลกรัมละ 100-120 บาท ปัจจุบันลดลงมาเหลือเพียงกิโลกรัม 50-60 บาทเท่านั้น ขณะที่ต้นทุนการเลี้ยงวัวอยู่ที่กิโลกรัมละ 80-90 บาท  ขณะที่ ‘ธนเดช รูปพรม’ อุปนายกสมาคมส่งเสริมผู้เลี้ยงโค(ภาคอีสาน) ระบุว่า การระบาดของโรคต่างๆทำให้ห้ามเคลื่อนย้ายสัตว์ ส่งผลให้การส่งออกลดลง เหลือเพียงการซื้อขายในประเทศซึ่งไม่มากนัก ทำให้วัวล้นตลาด

“เกษตรกรเร่งระบายขายวัวยอมขาดทุนเพราะไม่มีเงินเลี้ยงต่อ หลายคนตัดสินใจเลิกเลี้ยงวัว แม้ว่าสถานการณ์การแพร่ระบาดของโควิด 19 จะเข้าสู่ภาวะปกติแล้ว แต่ราคาวัวเป็นยังดิ่ง ไม่มีท่าทีว่าราคาจะปรับตัวสูงขึ้น แม้เกษตรกรหลายรายต้องการขายออก แต่ตัดใจขายไม่ได้ เพราะถูกกดราคา จึงต้องจำใจเลี้ยง แบกภาระเลี้ยงวัวต่อ ซึ่งสวนทางกับราคาหน้าเขียง ที่ผู้บริโภคซื้อในราคาแพง”

ปัญหาราคาวัวตกต่ำทำให้หลายฝ่ายต่างมาหาทางออกร่วมกัน เกิดเป็นการประชุมเสวนาวิชาการ “ยกระดับสมรรถนะห่วงโซ่คุณค่าการผลิตวัวเนื้อไทยเพื่อขยายการส่งออก” มีภาครัฐ มหาวิทยาลัย ภาคเอกชน ชุมชน และต่างประเทศ เข้ามาร่วมกันแก้ไขปัญหาวัวเนื้อล้นตลาด   ประเด็นสำคัญที่มีการพูดคุยคือ “การเปิดตลาดส่งออกวัวเนื้อมีชีวิต

หนึ่งในแกนนำ คือ บริษัทศูนย์กสิกรรม ประเทศไทย จำกัด ’อำนาจ ศรีสมบัติ‘ กรรมการผู้จัดการ กล่าวว่า บริษัทฯ ทำหน้าที่เป็นตลาดกลางสินค้าเกษตรและอาหาร จัดตั้งโดยบริษัทเอเชียน ดีเวลลอปเม้นท์ เอ็นจิเนียริ่ง คอร์ปอเรชั่น จำกัด หรือ เอดีอีซี ตัวแทนรัฐวิสาหกิจกลางสาธารณรัฐประชาชนจีน มาตั้งแต่ปี 2553 เพื่อประสานงานกับรัฐบาลไทยในโครงการรถไฟความเร็วสูงไทย-จีน คู่ขนานการการทำการค้าต่างตอบแทน 

เดิมทางการจีน ได้นำเข้าเนื้อวัวจากสหรัฐอเมริกาและออสเตรเลีย เมื่อเกิดปัญหาการค้าระหว่างจีนและสหรัฐอเมริกา ทำให้จีนปฏิเสธนำเข้าเนื้อวัว พร้อมมีนโยบายด้านความร่วมมือกับประเทศเพื่อนบ้านให้ผลิตวัวเนื้อส่งขายให้ในหลายประเทศ และผลักดันให้เกิดโครงการวัวเนื้อเพื่อการค้าแห่งเอเชียตะวันออกเฉียงใต้ เพื่อรับซื้อโคเนื้อจากประเทศในเอเชียตะวันออกเฉียงใต้ทดแทนจากสหรัฐอเมริกาและออสเตรเลีย

“หลังจากทราบความต้องการของประเทศจีนแล้ว จึงประสานงานร่วมกับหน่วยงานที่เกี่ยวข้องของทั้ง 3 ประเทศ เพื่อผลักดันให้โครงการเป็นรูปธรรม พบว่าทั้ง  3 ประเทศมีปัญหาที่อยู่ระหว่างการหาทางออกร่วมกัน โดยปัญหาของลาว คือได้โควตาส่งออกวัวเนื้อไปจีน 500,000 ตัวต่อปี แต่วัวมีไม่เพียงพอ ไม่สามารถส่งออกได้ตามแผน  ปัญหาของจีน คือ สร้างโรงฆ่าสัตว์ขนาดใหญ่ในฝั่งชายแดนจีน รองรับการเชือด 120-130 ตัวต่อชั่วโมง และมีโรงงานแปรรูปผลิตภัณฑ์ พร้อมห้องเย็นรองรับแบบครบวงจร รวมทั้งการลงทุนโครงสร้างพื้นฐานรองรับการนำเข้าวัวในบริเวณชายแดนจีน-ลาวไว้ แต่ยังไม่มีวัวเนื้อนำเข้าจากลาวตามแผน” 

“ส่วนปัญหาของฝ่ายไทย ที่ประสบปัญหาวัวเนื้อในประเทศล้นตลาดและมีราคาตกต่ำ มีปัญหาด้านการส่งออก เพราะยังไม่มีพิธีสารการค้าวัวเนื้อกับจีน ซึ่งเป็นพิธีสารระหว่างกรมปศุสัตว์ของไทยกับสำนักงานศุลกากรแห่งสาธารณรัฐประชาชนจีน (GACC) ล่าสุดเมื่อวันที่ 2 กรกฎาคมที่ผ่านมา ได้มีมติคณะรัฐมนตรีให้เร่งแก้ไขปัญหาแล้ว หากการเจรจาเป็นไปตามข้อตกลงจะดำเนินการซื้อขาย คือ ไทยรวบรวมวัวเป็นส่งวัวเป็นทางรถไฟไปยังประเทศลาว ทางลาวขุนเลี้ยงวัวต่อให้ได้ตรงตามมาตรฐาน จากนั้นจึงส่งต่อไปยังประเทศจีนเพื่อชำแหละและแปรรูปต่อไป” 

ด้านนักวิจัย รศ.ดร.กฤตพล สมมาตย์ หัวหน้าสาขาวิชาสัตวศาสตร์ คณะเกษตรศาสตร์ มหาวิทยาลัยขอนแก่น กล่าวว่า ได้ขับเคลื่อนเรื่องงานวิจัยเพื่อขยายการส่งออก พัฒนาเกษตรกรผู้ผลิต สนับสนุนการส่งออก ด้านกฎระเบียบ ข้อกฎหมาย ระหว่างประเทศไทย ลาว และจีน  และศึกษาความต้องการของตลาดการเลี้ยงโคเนื้อของลาวและจีน พบว่า มีข้อมูลเพื่อเร่งรัดการส่งออก กว่า 50 ปี ที่ประเทศไทยได้นำสายพันธุ์วัวบาร์มันจากสหรัฐอเมริกาเข้ามาศึกษาวิจัย พร้อมรวบรวมข้อมูลพัฒนาสายพันธุ์ ทำให้ไทยมีสายพันธุ์วัวที่ดี มีคุณภาพเนื้อที่ดี

“หากเทียบอายุวัว 3 ปี เราสามารถเลี้ยงได้เนื้อถึง  650 กิโลกรัม ขณะที่ประเทศอื่นเป็นวัวพื้นบ้านขนาดเล็กได้เนื้อเพียง 200 กิโลกรัม ทำให้เป็นจุดแข็งของไทยที่มีพันธุกรรมวัวที่ดี มีระบบการผลติ  มีการพัฒนาระบบอาหารสัตว์ ที่ใช้วัตถุดิบที่มีอยู่ อาหารวัว หญ้า ฟาง ยอดอ้อย ใบมันสำปะหลัง รำอ่อน ปลายข้าว ผลิตเป็นอาหารสัตว์ ทำให้วัวโตเร็วมีคุณภาพเนื้อที่ดี พืชอาหารสัตว์ ซึ่งเป็นนวัตกรรมที่ศึกษามานานกว่า 30 ปีแล้ว”

“มี 3 ส่วน ที่ทางคณะทำงานได้วางแผนไว้ คือ การพัฒนาศักยภาพเกษตรกร ทำฟาร์มให้ได้มาตรฐาน ซึ่งจะดำเนินการร่วมกับกรมปศุสัตว์ พัฒนาโรงชำแหละที่ได้ตามมาตรฐานสากล ที่เป็นที่ยอมรับของต่างประเทศ เพื่อเพิ่มขีดความสามารถในการแข่งขันด้านการส่งออกเนื้อวัว ซึ่งจะทำให้คุ้มค่ากว่าการส่งออกโคมีชีวิต ลดการสูญเสีย สร้างรายได้ และคุมค่าการลงทุน  และการศึกษาตลาดเนื้อโคในประเทศจีน มีความต้องการนำเข้าเนื้อวัวปีละกว่า 4,000,000 ตัว โดยทางจีนให้โควต้ากลุ่มประเทศในเอเชียตะวันออกเฉียงใต้ คือ พม่า ลาว ไทย และเวียดนาม ประมาณ 500,000 ตัว ซึ่งถือว่ามีมูลค่ามหาศาล ที่ประเทศลุ่มน้ำโขงจะได้รับประโยชน์ด้านการค้า” 

การพูดคุยยังได้สะท้อนถึงปัญหาตั้งแต่ต้น เนื่องจากกรมการค้าต่างประเทศ มีข้อจำกัดด้านระเบียบและกฎหมาย ทำให้ประเทศไทยเสียโอกาสการรับโควตาซื้อสินค้าเกษตรจากจีนในรูปแบบรัฐต่อรัฐ ทางเอดีอีซี จึงได้จัดตั้งบริษัทศูนย์กลางกสิกรรม(ประเทศไทย)จำกัดขึ้นมา เพื่อทำหน้าที่เป็นตลาดกลางสินค้าเกษตรและอาหารส่งออกไปจีน และเพื่อให้การค้าวัวเนื้อระหว่างประเทศ ซึ่งเป็นสินค้าควบคุมได้ดำเนินการได้อย่างเป็นรูปธรรม

บริษัทฯได้นำกรอบ ‘BCG Model’ จตุภาคี ผสานพลังภาครัฐ มหาวิทยาลัย ภาคเอกชน/ชุมชน และต่างประเทศ พร้อมการนำนโยบายการค้าต่างตอบแทนไทย-จีน มาขับเคลื่อน ใช้เป็นเครื่องมือแก้ไขปัญหาวัวเนื้อในประเทศราคาตกต่ำ

โดยจากข้อมูลของบริษัทศูนย์กลางกสิกรรมฯ พบว่า ชาวจีนนิยมบริโภคเนื้อวัวสูงมากกว่า 10 ล้านตันต่อปี และจีนนำเข้าเนื้อโคเพิ่มขึ้นทุกปี ล่าสุด ปี 2566 มีการนำเข้าเนื้อวัวสูงถึง 3.6 ล้านตัน

Credit:
- กองบรรณาธิการ SPACEBAR


========================================

ID: 19064
Title: ‘นิด้าโพล’ เผยผลสำรวจ ‘บทบาทอดีตนายกฯ ทักษิณ ในรัฐบาลอุ๊งอิ๊งค์’
Slug: nida-poll-the-role-of-former-prime-minister-thaksin-in-the-government
Published At: 2024-08-25 10:53:08
Locale: th
Excerpt: ยาก ! ‘นิด้าโพล’ เผยผลสำรวจเรื่อง ‘บทบาทอดีตนายกฯ ทักษิณ ในรัฐบาลอุ๊งอิ๊งค์’ ชี้ ประชาชนร้อยละ 59.01 เชื่อ เป็นไปไม่ได้ที่ ‘แพทองธาร’ จะบริหารประเทศโดยปราศจาก ‘คุณพ่อ’ 
Category: การเมือง, politics, การเมืองระดับชาติ, national
Tags: 

Highlights:
- ยาก ! ‘นิด้าโพล’ เผยผลสำรวจเรื่อง ‘บทบาทอดีตนายกฯ ทักษิณ ในรัฐบาลอุ๊งอิ๊งค์’
-  ชี้ ประชาชนร้อยละ 59.01 เชื่อ เป็นไปไม่ได้ที่ ‘แพทองธาร’ จะบริหารประเทศโดยปราศจาก ‘คุณพ่อ’ 

Content:

ศูนย์สำรวจความคิดเห็น **‘นิด้าโพล’** สถาบันบัณฑิตพัฒนบริหารศาสตร์ (นิด้า) เปิดเผยผลการสำรวจของประชาชน เรื่อง ‘**บทบาทอดีตนายกฯ ทักษิณ ในรัฐบาลอุ๊งอิ๊งค์’** ทำการสำรวจระหว่างวันที่ 20-21 สิงหาคม 2567 จากประชาชนที่มีอายุ 18 ปีขึ้นไป กระจายทุกภูมิภาค ระดับการศึกษา อาชีพ และรายได้ ทั่วประเทศ รวมทั้งสิ้น จำนวน 1,310 หน่วยตัวอย่าง เกี่ยวกับบทบาททางการเมืองของ **‘ทักษิณ ชินวัตร’** ในรัฐบาลนายกรัฐมนตรี **‘แพทองธาร ชินวัตร’** การสำรวจอาศัยการสุ่มตัวอย่างโดยใช้ความน่าจะเป็นจากบัญชีรายชื่อฐานข้อมูลตัวอย่างหลัก (Master Sample)  สุ่มตัวอย่างแบบหลายขั้นตอน (Multi-stage Sampling) เก็บข้อมูลด้วยวิธีการสัมภาษณ์ทางโทรศัพท์ โดยกำหนดค่าความเชื่อมั่น ร้อยละ 97.0 

จากการสำรวจเมื่อถามความคิดเห็นของประชาชนถึง**ความเป็นไปได้ที่นายกรัฐมนตรี แพทองธาร ชินวัตร จะบริหารประเทศโดยปราศจากคุณทักษิณ** ชินวัตร พบว่า ตัวอย่าง ร้อยละ 59.01 ระบุว่า เป็นไปไม่ได้เลย รองลงมา ร้อยละ 15.42 ระบุว่า ไม่น่าเป็นไปได้ ร้อยละ 14.96 ระบุว่า ค่อนข้างเป็นไปได้ ร้อยละ 9.77 ระบุว่า เป็นไปได้แน่นอน และร้อยละ 0.84 ระบุว่า ไม่ตอบ/ไม่สนใจ 

ด้าน**บทบาทที่คุณทักษิณ ชินวัตร ควรมีในรัฐบาลนายกรัฐมนตรี แพทองธาร ชินวัตร** พบว่า ตัวอย่าง ร้อยละ 37.79 ระบุว่า ไม่ดำรงตำแหน่งใดๆ ไม่อยู่หลังฉาก แต่อาจ**ให้คำปรึกษา**อย่างไม่เป็นทางการ**ในฐานะพ่อ-ลูก** รองลงมา ร้อยละ 28.85 ระบุว่า ไม่ดำรงตำแหน่งใดๆ แต่**อยู่หลังฉาก**ในการช่วย หรือให้คำปรึกษาในการบริหารประเทศแก่นายกฯ แพทองธาร ร้อยละ 26.95 ระบุว่า ไม่ดำรงตำแหน่งใด ๆ ไม่อยู่หลังฉาก และ**ปล่อยให้นายกฯ แพทองธาร เป็นอิสระในการบริหารประเทศ** ร้อยละ 6.03 ระบุว่า **ดำรงตำแหน่งที่เป็นทางการ**ในการช่วย หรือให้คำปรึกษาในการบริหารประเทศแก่นายกฯ แพทองธาร และร้อยละ 0.38 ระบุว่า ไม่ตอบ/ไม่สนใจ 

ท้ายที่สุดเมื่อถามถึง**บทบาทของ คุณทักษิณ ชินวัตร ในความเป็นจริงที่ประชาชนจะได้เห็นในรัฐบาลนายกรัฐมนตรี แพทองธาร ชินวัตรพบว่า** ตัวอย่าง ร้อยละ 39.39 ระบุว่า ไม่ดำรงตำแหน่งใด ๆ แต่**อยู่หลังฉาก**ในการช่วย หรือให้คำปรึกษาในการบริหารประเทศแก่นายกฯ แพทองธารรองลงมา ร้อยละ 31.91 ระบุว่า ไม่ดำรงตำแหน่งใด ๆ ไม่อยู่หลังฉาก แต่อาจ**ให้คำปรึกษา**อย่างไม่เป็นทางการ**ในฐานะพ่อ-ลูก** ร้อยละ 18.70 ระบุว่า ไม่ดำรงตำแหน่งใด ๆ ไม่อยู่หลังฉาก และ**ปล่อยให้นายกฯ แพทองธาร เป็นอิสระในการบริหารประเทศ** ร้อยละ 9.08 ระบุว่า**ดำรงตำแหน่งที่เป็นทางการ**ในการช่วย หรือให้คำปรึกษาในการบริหารประเทศแก่นายกฯ แพทองธาร และร้อยละ 0.92 ระบุว่า ไม่ตอบ/ไม่สนใจ

Credit:
- กองบรรณาธิการ SPACEBAR


========================================

ID: 19063
Title: ไขข้อสงสัย? ควรจะไปฉีดวัคซีนป้องกัน ‘ฝีดาษวานร’ หรือไม่
Slug: doctor-reveals-small-monkey-pox-should-everyone-get-vaccinated
Published At: 2024-08-25 09:41:03
Locale: th
Excerpt: ‘หมอยง’ไขข้อสงสัย ‘ฝีดาษวานร’ ทุกคนควรจะต้องไปฉีดวัคซีนป้องกันหรือไม่
Category: สังคม-ความเป็นอยู่, social, สุขภาพและคุณภาพชีวิต, health-and-safety
Tags: 

Highlights:
- ‘หมอยง’ไขข้อสงสัย ‘ฝีดาษวานร’ 
- ทุกคนควรจะต้องไปฉีดวัคซีนป้องกันหรือไม่

Content:

ศ.นพ.ยง ภู่วรวรรณ หัวหน้าศูนย์เชี่ยวชาญเฉพาะทางด้านไวรัสวิทยาคลินิก ภาควิชากุมารเวชศาสตร์ คณะแพทยศาสตร์ จุฬาลงกรณ์มหาวิทยาลัย โพสต์เฟซบุ๊ก Yong Poovorawan (25 สิงหาคม 2567) หัวข้อ **“เราควรจะไปฉีดวัคซีนป้องกันฝีดาษวานรหรือไม่”** ระบุว่า

**เราควรจะไปฉีดวัคซีนป้องกันฝีดาษวานรหรือไม่** ดังได้กล่าวมาแล้วในหลายตอน วัคซีนมีจำกัดและมีราคาแพงมาก วัคซีนใน Generation ที่ 3 ที่ใช้กันอยู่นี้ โดยทฤษฎีแล้วน่าจะปลอดภัยกว่า Generation ที่ 1 และ 2 แต่ก็ยังเป็นวัคซีนใหม่ คงจะต้องติดตามอาการข้างเคียงหลังจากใช้แล้วไปเป็นจำนวนมาก และโรคฝีดาษวานร ความรุนแรงก็ไม่ได้สูงมาก คงต้องติดตามสถานการณ์ของสายพันธุ์ใหม่ที่ระบาดออกมานอกแอฟริกา

**ดังนั้น คนปกติธรรมดาทั่วไปไม่ว่าเด็กหรือผู้ใหญ่ ยังไม่ควรฉีด**

เราจะแนะนำให้ในกลุ่มเสี่ยงสูง ในกลุ่มชายรักชาย มีความเสี่ยงที่จะมีเพศสัมพันธ์กับคนที่ไม่รู้จัก การเดินทางไปยังแหล่งระบาดของโรค

Credit:
- กองบรรณาธิการ SPACEBAR


========================================

ID: 19061
Title: ศก.ไทยปีหน้าลุ้นเหนื่อย โตต่ำ บริโภค-ลงทุน ซบ การเมืองไม่นิ่ง
Slug: scb-eic-downgrading-thai-economic-forecast
Published At: 2024-08-25 09:00:00
Locale: th
Excerpt: อะไรคือ เศรษฐกิจไทยปีหน้า ‘ลุ้นเหนื่อย’ !!! SCB EIC เผยบทวิเคราะห์ ชี้ ได้แรงส่งหลักแค่จากภาคท่องเที่ยว คงประมาณการฯ ปี 67 ที่ 2.5% ปรับลดมุมมอง ปี 68 เหลือ 2.6% 
Category: ธุรกิจ-เศรษฐกิจ, business, เศรษฐกิจ, economics
Tags: 

Highlights:
- SCB EIC คงประมาณการเศรษฐกิจไทยปี 2567 ที่ 2.5% ปรับลดมุมมองเศรษฐกิจปี 2568 เหลือ 2.6%
- หลังภาพรวมตัวเลขเศรษฐกิจไทยไตรมาส 2 ออกมาใกล้เคียงที่ประเมินไว้
- แต่แรงส่งเศรษฐกิจรายองค์ประกอบต่าง ชี้ เศรษฐกิจไทยในปีนี้ยังได้แรงส่งหลักจาก ‘ท่องเที่ยว’

Content:

**ศูนย์วิจัยเศรษฐกิจและธุรกิจ ธนาคารไทยพาณิชย์ (SCB EIC)** ให้มุมมอง **เศรษฐกิจโลกมีแนวโน้มทรงตัวในปีนี้ และจะดีขึ้นเล็กน้อยในปี 2568 ทำให้ SCB EIC คงประมาณการเศรษฐกิจโลกปี 2567 ที่ 2.7%** โดยมีมุมมองเศรษฐกิจโลกช่วงครึ่งหลังของปีนี้จะชะลอตัวลงจากครึ่งปีแรก โดยเฉพาะเศรษฐกิจสหรัฐฯ ขณะที่เศรษฐกิจยูโรโซน อินเดีย และอาเซียน 5 ปรับดีขึ้นเล็กน้อย

**เศรษฐกิจโลกในปี 2568 มีแนวโน้มขยายตัวดีกว่าคาดการณ์เดิมเล็กน้อยเป็น 2.8%** จากเศรษฐกิจยูโรโซน ญี่ปุ่น และจีนที่จะขยายตัวดีขึ้นบ้าง ส่วนหนึ่งจากผลของมาตรการกระตุ้นเศรษฐกิจเพิ่มเติม อย่างไรก็ดี เศรษฐกิจโลกมีความเสี่ยงด้านลบเพิ่มขึ้น โดยเฉพาะความไม่แน่นอนด้านนโยบายหลังการเลือกตั้งใหญ่ของหลายประเทศที่เกิดขึ้นภายในปีนี้

**นโยบายการเงินโลกจะลดความตึงตัวลงในระยะข้างหน้า** SCB EIC ประเมินว่า ในช่วงที่เหลือของปีนี้ จะเห็นธนาคารกลางสหรัฐฯ (Fed) เริ่มลดดอกเบี้ยและลดมากกว่าที่เคยมองไว้ โดยปรับลดในทุกรอบประชุมที่เหลือ 3 ครั้งของปีนี้ รวมเป็น 75 BPS เพื่อป้องกันไม่ให้เศรษฐกิจสหรัฐฯ เข้าสู่ภาวะถดถอย

**ธนาคารกลางยุโรป (ECB)** จะปรับลดอัตราดอกเบี้ยต่ออีก 2 ครั้ง 50 BPS ในเดือน ก.ย. และ ธ.ค. หลังจากเริ่มลดครั้งแรกไปในไตรมาส 2 ด้าน**ธนาคารกลางจีน (PBOC)** มีแนวโน้มปรับลดอัตราดอกเบี้ยนโยบายต่ออีก 10 BPS ในไตรมาส 4 ขณะที่ **ธนาคารกลางญี่ปุ่น (BOJ)** จะยังคงดอกเบี้ยไว้ก่อนที่ 0.25% ตลอดปีนี้หลังจากปรับขึ้นมาแล้ว 2 ครั้ง ส่วนหนึ่งเพื่อสร้างความมั่นใจในเสถียรภาพตลาดการเงินจากการปรับทิศทางนโยบายการเงินในโลก โดย BOJ จะกลับมาปรับขึ้นดอกเบี้ยต่อในช่วงไตรมาส 1 และสิ้นปีหน้า

**SCB EIC คงประมาณการเศรษฐกิจไทยปี 2567 ที่ 2.5% และปรับลดมุมมองเศรษฐกิจปี 2568 เหลือ 2.6%** หลังภาพรวมตัวเลขเศรษฐกิจไทยไตรมาส 2 ออกมาใกล้เคียงที่ประเมินไว้ แต่แรงส่งเศรษฐกิจรายองค์ประกอบต่างไปบ้าง **โดยเศรษฐกิจไทยในปีนี้ ยังได้แรงส่งหลักจาก**

**1\. ภาคท่องเที่ยว** ตามจำนวนนักท่องเที่ยวต่างชาติที่ฟื้นตัวต่อเนื่อง โดยเฉพาะนักท่องเที่ยวจีนและอินเดีย ซึ่งเป็นผลจากการทำตลาดของภาครัฐและการเพิ่มความถี่เที่ยวบินใน Winter schedule   
**2\. แรงสนับสนุนจากการบริโภคเอกชนตามมาตรการกระตุ้นการท่องเที่ยวชั่วคราว**

อย่างไรก็ดี มุมมองต่อการลงทุนภาคเอกชนปรับลดลงมาก โดยมีแนวโน้มหดตัวต่อเนื่องจากไตรมาส 2 โดยเฉพาะการลงทุนก่อสร้างที่อยู่อาศัยและการลงทุนยานพาหนะ สอดคล้องกับอุปสงค์ตลาดที่อยู่อาศัยและรถยนต์ที่หดตัว ท่ามกลางปัญหาหนี้ค้างชำระและอัตราการปฏิเสธสินเชื่อที่ปรับสูงขึ้น  

**อย่างไรก็ดี มองไปข้างหน้าภาคการผลิตและการส่งออกจะยังฟื้นตัวได้ช้า** ประกอบกับเริ่มเห็นสัญญาณความเชื่อมั่นการบริโภค (โดยเฉพาะสินค้าคงทน) และการลงทุนในระยะสั้นที่แผ่วลงต่อเนื่อง เศรษฐกิจไทยจึงยังมีทิศทางเติบโตอย่างค่อยเป็นค่อยไปและมีความเสี่ยงด้านต่ำเพิ่มขึ้น โดยเฉพาะความไม่แน่นอนทางการเมืองและนโยบายรัฐบาล

**SCB EIC จึงปรับลดมุมมองเศรษฐกิจปี 2568 เหลือ 2.6% (เดิม 2.9%)** จากการบริโภคเอกชนที่จะเติบโตชะลอลงท่ามกลางกำลังซื้อเปราะบางและหนี้สูง รวมถึงทิศทางการลงทุนภาคเอกชนที่แผ่วลง  

**สำหรับเงินเฟ้อ ประเมินเงินเฟ้อทั่วไปจะขยายตัวต่ำลงอยู่ที่ 0.6% (เดิม 0.8%) ในปีนี้** สะท้อนความต่อเนื่องของมาตรการภาครัฐชะลอการทยอยปรับขึ้นราคาพลังงานในประเทศตลอดปี โดยเงินเฟ้อทั่วไปจะทยอยกลับเข้ากรอบได้ในไตรมาส 4 ส่วนหนึ่งเพราะในช่วงเดียวกันของปีก่อนภาครัฐได้ออกมาตรการลดค่าครองชีพด้านราคาพลังงานให้อยู่ในระดับต่ำหลายด้าน 

**SCB EIC คงมุมมอง กนง. จะปรับลดอัตราดอกเบี้ยนโยบาย 1 ครั้งในช่วงปลายปีนี้เหลือ 2.25%** จากความจำเป็นในการปรับลดดอกเบี้ยเพิ่มขึ้น ความเปราะบางเริ่มส่งผลมายังอุปสงค์ในประเทศ รวมถึงการลงทุนที่ชะลอลง นอกจากนี้ ภาคครัวเรือนอาจเผชิญภาวะการเงินตึงตัวแรงกว่าภาคส่วนอื่น เพราะได้รับผลกระทบจากมาตรฐานการให้สินเชื่อครัวเรือนของสถาบันการเงินที่ปรับเข้มงวดขึ้นต่อเนื่อง ทำให้ภาคครัวเรือนสามารถก่อหนี้ได้น้อยลงกว่าในอดีตมาก **การเริ่มลดดอกเบี้ยในภาวะเช่นนี้จึงไม่ได้มีผลกระตุ้นการก่อหนี้มากจนน่ากังวล และไม่ได้เป็นอุปสรรคต่อกระบวนการลดหนี้ในระบบเศรษฐกิจ (Debt deleveraging)** สำหรับปี 2568 ภาวะการเงินโลกจะมีแนวโน้มผ่อนคลายมากขึ้น ตามทิศทางการดำเนินนโยบายการเงินของธนาคารกลางสหรัฐฯ ประกอบกับเศรษฐกิจไทยจะต้องเผชิญกับความไม่แน่นอนสูงขึ้น ทั้งจากนโยบายการค้าของสหรัฐฯ และนโยบายเศรษฐกิจของไทยเอง **SCB EIC จึงยังคงมุมมองว่า กนง. จะปรับลดดอกเบี้ยนโยบายอีก 1 ครั้งในช่วงไตรมาสแรกของปีหน้าเหลือ 2%**

**เงินบาทกลับมาแข็งค่าขึ้นเร็ว** จากความกังวลทางการเมืองที่ลดลงหลังแต่งตั้งนายกรัฐมนตรีใหม่ได้เร็ว ดัชนีเงินดอลลาร์สหรัฐอ่อนค่า และราคาทองคำสูงขึ้น ในระยะต่อไปเงินบาทอาจอ่อนค่าได้ในช่วงสั้น ก่อนจะกลับสู่เทรนด์แข็งค่าตาม Easing cycle ของนโยบายการเงินสหรัฐฯ **โดยมองกรอบเงินบาท ณ สิ้นปีนี้อยู่ในช่วง 34.00 - 34.50 บาทต่อดอลลาร์สหรัฐ**

Credit:
- กองบรรณาธิการ SPACEBAR


========================================

ID: 19049
Title: ‘นูซันตารา’ ว่าที่เมืองหลวงใหม่อินโดฯ ฝ่าดราม่าสร้างไม่แคร์เสียงค้านภัยคุกคามสิ่งแวดล้อม 
Slug: why-indonesia-moved-capital-to-jungle-hundreds-of-miles-away
Published At: 2024-08-25 07:00:00
Locale: th
Excerpt: ‘นูซันตารา’ ว่าที่เมืองหลวงใหม่อินโดฯ ยังไม่ทันจะเสร็จ! แต่ต้องฝ่าดราม่าทั้งงบไม่พอ ทั้งงานล่าช้า ไหนจะสร้างท่ามกลางเสียงค้านว่าเป็นภัยคุกคามต่อสิ่งแวดล้อมอีก 
Category: ต่างประเทศ, world, ประชาชาติ, nations
Tags: 

Highlights:
- ‘นูซันตารา’ ว่าที่เมืองหลวงใหม่อินโดฯ ยังคงดำเนินการสร้างต่อไปตามแผนรัฐบาล แม้ระหว่างทางเจอดราม่ามากมายทั้งงบประมาณไม่พอ ทั้งล่าช้า 
- แต่ประเด็นสิ่งแวดล้อมโดนหนักสุด ถูกค้านจากนักอนุรักษ์และผู้เชี่ยวชาญตั้งแต่แรกว่าโครงการสร้างเมืองหลวงใหม่จะทำลายระบบนิเวศ 
- ว่ากันว่าเมืองหลวงแห่งนี้จะกลายเป็นศูนย์กลางกระจายความมั่งคั่งได้อย่างทั่วถึง ไม่ใช่กระจุกตัวอยู่แค่จาการ์ตาบนเกาะชวา 

Content:

อินโดนีเซียเพิ่งฉลองวันประกาศอิสรภาพครบรอบ 79 ปีเมื่อวันที่ 17 ส.ค.ที่เมืองนูซันตารา (Nusantara) ในจังหวัดกาลีมันตันตะวันออก ว่าที่เมืองหลวงใหม่ในอนาคตที่ยังสร้างไม่เสร็จซึ่งริเริ่มโครงการมาเป็นเวลา 5 ปีแล้ว แต่แว่วมาว่าการก่อสร้างนั้นกลับล่าช้ากว่ากำหนด แถมยังสร้างไม่ใกล้เสร็จสมบูรณ์เลยเนื่องจากขาดเงินทุน รวมถึงขาดการสนับสนุนจากคนในพื้นที่ นักลงทุน และผู้เชี่ยวชาญบางคนก็คัดค้านโครงการก่อสร้างด้วย 

การย้ายเมืองหลวงจากจาการ์ตามาที่นูซันตาราเป็นที่ถกเถียงกันมานานหลายปี แต่ในท้ายที่สุด โจโค วิโดโด หรือโจโควี อดีตประธานาธิบดีคนก่อนก็ประกาศแผนการสร้างเมืองหลวงใหม่นี้เมื่อปี 2019 ด้วยความหวังที่จะลดความไม่เท่าเทียมกันระหว่างเกาะชวาและเกาะอื่นๆ ในประเทศ และลดความหนาแน่นของประชากรในจาการ์ตา เนื่องจากมีประชากรอาศัยอยู่เยอะ 

### **จาก ‘จาร์กาตา’ สู่ ‘นูซันตารา’ ทำไมอินโดฯ ต้องย้ายเมืองหลวง**

**‘จาการ์ตา’** ที่กำลังจะกลายเป็นอดีตเมืองหลวงในอนาคตอันใกล้นี้ตั้งอยู่บนเกาะชวา และเป็นเมืองหลวงมาตั้งแต่ประเทศประกาศเอกราชจากเนเธอร์แลนด์เมื่อวันที่ 17 สิงหาคม 1945 (เนเธอร์แลนด์ยอมรับเอกราชของอินโดฯ ในอีก 4 ปีต่อมามา) ซึ่งจริงๆ แล้ว แนวคิดที่จะย้ายเมืองหลวงของอินโดฯ ออกจากจาการ์ตามีมาตั้งแต่ยุคแรกของการประกาศเอกราช 

ในช่วงหลายปีที่ผ่านมา **กรุงจาการ์ตาขยายตัวเมืองอย่างรวดเร็ว ประกอบกับสูบน้ำใต้ดินมากเกินไปจนกลายเป็นหนึ่งในเมืองที่ทรุดตัวเร็วที่สุดในโลก** แถมพื้นที่เชิงพาณิชย์ รวมถึงที่อยู่อาศัยจำนวนมากโดยเฉพาะในเขตมหานครจาการ์ตา หรือจาการ์ตาตอนบน (กรุงจาการ์ตา และปริมณฑล = เขตมหานครจาการ์ตา) ซึ่งเป็นเขตมหานครที่มีประชากรอาศัยอยู่มากที่สุดราว 30  ล้านคน ก็ถูกทำลายไปเนื่องจากน้ำท่วม และดูเหมือนว่าจะรุนแรงขึ้นจากการเปลี่ยนแปลงของสภาพอากาศเพราะระดับน้ำทะเลชวาสูงขึ้น 

ทั้งนี้พบว่า**พื้นที่ของเขตมหานครบางส่วนทรุดตัวมากถึง 25 ซม.ต่อปี** ขณะที่ผู้เชี่ยวชาญประมาณการว่า**บางส่วนของเขตมหานครจะไม่สามารถอยู่อาศัยได้ หรืออาจเกิดน้ำท่วมบ่อยครั้งภายในปี 2030** และ**พื้นที่ส่วนใหญ่ของเมืองอาจจมอยู่ใต้น้ำทั้งหมดภายในปี 2050** 

ส่วนแรงจูงใจอื่นๆ ในการย้ายเมืองหลวงก็อาจเป็นเพราะรัฐต้องการกระจายความมั่งคั่ง และกิจกรรมต่างๆ ให้ทั่วถึงกันมากขึ้นทั่วประเทศ เนื่องจากที่ผ่านมา เศรษฐกิจของอินโดฯ นั้นมีศูนย์กลางอยู่ที่เกาะชวามาโดยตลอด 

ในปี 2022 คณะกรรมการที่รับผิดชอบการวางแผนสร้างเมืองหลวงใหม่ กล่าวว่า _**“การย้ายเมืองหลวงออกจากจาการ์ตาเป็น ‘สถานการณ์ที่เลี่ยงไม่ได้’ เนื่องจากเมืองและเกาะชวาต้องเผชิญกับภาวะตึงเครียดอย่างมากจากปัจจัยต่างๆ เช่น การจราจรติดขัด มลพิษทางสิ่งแวดล้อม และประชากรหนาแน่น”**_ 

อย่างไรก็ตาม แผนการย้ายเมืองหลวงดังกล่าวเป็นประเด็นที่ถกเถียงกันทางการเมืองและด้านโลจิสติกส์มาอย่างยาวนาน แม้แต่แผนการสร้างเมืองนูซันตาราที่โจโควีประกาศเป็นครั้งแรกในปี 2019 ก็ถูกวิพากษ์วิจารณ์ โดยเฉพาะอย่างยิ่งในแง่ของผลกระทบของการสร้างเมืองใหม่ในพื้นที่ที่ยังไม่ได้รับการพัฒนาซึ่งมีความสำคัญทางนิเวศวิทยา นอกจากนี้ รัฐบาลก็ยังถูกตั้งคำถามด้านการจัดสรรงบมาสร้างเมืองหลวงใหม่อีกด้วย 

### **‘นูซันตารา’ เมืองหลวงใหม่บนพื้นที่ป่าอันห่างไกล**

**‘นูซันตารา’** ว่าที่เมืองหลวงใหม่บนเกาะบอร์เนียวครอบคลุมพื้นที่ 2,600 ตารางกิโลเมตรท่ามกลางผืนป่าดิบชื้น แต่เพิ่งจะดำเนินการสร้างเมื่อช่วงกลางปี 2022 ด้วยงบประมาณราว 3.5 หมื่นล้านดอลลาร์สหรัฐ (ราว 1.2 ล้านล้านบาท) ซึ่งถือล่าช้ากว่ากำหนดไปมาก 

ตามแผนของ ‘Capital Authority’ หน่วยงานรัฐ ระบุว่า ในอีก 2 ทศวรรษข้างหน้า นูซันตาราจะเติบโตเป็นเมืองที่เติบโตอย่างรวดเร็วและยั่งยืน โดยมีเป้าหมายเพื่อสร้างโครงสร้างพื้นฐานเชิงพาณิชย์ ที่อยู่อาศัย สำนักงานรัฐบาล และระบบขนส่งมวลชนในเมือง 

แม้ว่าความยั่งยืนจะเป็นหลักการสำคัญของแผนการสร้างเมืองหลวงใหม่ แต่โครงการนี้กลับถูกวิพากษ์วิจารณ์อย่างหนักจากผู้สนับสนุนสิ่งแวดล้อมที่โต้แย้งว่า**การตัดไม้ทำลายป่าเพื่อสร้างเมืองใหม่นั้นไม่เป็นมิตรต่อสิ่งแวดล้อม** 

ขณะที่ผู้วางแผนการสร้างก็หวังว่าเมืองหลวงแห่งใหม่จะไม่เจอชะตากรรมเดียวกันกับจาการ์ตา โดยเรียกนูซันตาราว่าเป็น **‘เมืองฟองน้ำ’** ที่สามารถดูดซับน้ำฝนลงในดินจึงป้องกันน้ำท่วมได้ 

นอกจากนี้ภายในปี 2035 ยังมีการตั้งเป้าว่านูซันตาราจะช่วยลดอัตราความยากจนให้เหลือ 0% และภายในปี 2045 ก็ตั้งเป้าอีกว่าเมืองหลวงใหม่แห่งนี้จะลดการปล่อยก๊าซเรือนกระจกสุทธิเป็นศูนย์ 

### **เจออุปสรรคงบประมาณสร้างเมืองหลวงใหม่ ‘ไม่พอ’**

ตามแผนที่ประกาศไว้ก่อนหน้านี้ การสร้างเมืองหลวงแห่งใหม่จะมีค่าใช้จ่ายประมาณ 3.5 หมื่นล้านดอลลาร์สหรัฐ (1.2 ล้านล้านบาท) และคาดว่าจะสร้างเสร็จภายในปี 2045 แต่แว่วมาว่างบการสร้างกลับเจอปัญหาตั้งแต่เริ่มต้นโครงการ 

รัฐบาลต้องดิ้นรนเพื่อหาเงินทุนจากภาคเอกชนแม้ว่าจะยังไม่เริ่มก่อสร้างในเดือนสิงหาคม 2022 ก็ตาม เนื่องจากรัฐบาลต้องการจ่ายเพียง 20% ของค่าใช้จ่าย ส่วนที่เหลือให้นักลงทุนเอกชนเป็นผู้จ่าย และรัฐต้องการเงิน 9.26 พันล้านดอลลาร์สหรัฐ (ราว 3.3 แสนล้านบาท) ภายในสิ้นปี 2024 แต่ในเดือนมิถุนายน รัฐได้รับเงินจากจากผู้สนับสนุนในประเทศทั้งหมดเพียง 5 พันล้านดอลลาร์สหรัฐ (ราว 1.7 แสนล้านบาท) เท่านั้น 

แม้จะมีกลุ่มผู้ประกอบการท้องถิ่นเข้ามาลงทุน แต่มันก็ยังไม่เพียงพอ แถมโครงการนี้ยังล้มเหลวในการดึงดูดการลงทุนจากต่างประเทศด้วย ทั้งๆ ที่รัฐบาลโฆษณาว่าบริษัทต่างชาติให้ความสนใจโครงการอย่างมากก็ตาม 

ขณะที่ผู้เชี่ยวชาญหลายคนออกมาบอกว่า _**“บริษัทต่างชาติน่าจะลังเลที่จะลงทุนการสร้างเมืองบนพื้นที่ป่าฝนที่ใหญ่ที่สุดแห่งหนึ่งของโลก ซึ่งเป็นแหล่งที่อยู่อาศัยของอุรังอุตังและลิงจมูกยาว”**_ 

_**“พวกเขาไม่อยากลงทุนในสิ่งที่ต้องแลกมาด้วยความหลากหลายทางชีวภาพ”**_ ไอดา กรีนเบอรี ผู้เชี่ยวชาญด้านความยั่งยืนของอินโดนีเซีย กล่าว 

อย่างไรก็ดี ความล่าช้าในการก่อสร้างนั้นหมายความว่า รัฐบาลสร้างเสร็จไม่ทันตามกำหนดสำหรับโครงการระยะแรก ซึ่งประธานาธิบดี คณะรัฐมนตรี และข้าราชการจำนวนหนึ่งต้องย้ายเข้าไปอยู่ในเมืองหลวงแห่งใหม่ในเดือนนี้ ประกอบกับการลาออกอย่างกะทันหันของหัวหน้าและรองผู้อำนวยการหน่วยงานกำกับดูแลโครงการ โดยที่รัฐบาลเองก็ไม่ได้อธิบายถึงเหตุผลในการลาออก มันจึงยิ่งตอกย้ำความไม่แน่นอนของโครงการเพิ่มมากขึ้นไปอีก   
 

แต่ถึงกระนั้น รัฐบาลชุดใหม่ภายใต้การนำของ ปราโบโว ซูเบียนโต ที่ใกล้จะได้เข้ามาบริหารประเทศในอีกไม่กี่เดือนข้างหน้านี้ ได้ให้คำมั่นว่าจะสานต่อนโยบายของโจโควีต่อไป รวมถึงโครงการเงินทุนใหม่ด้วย แต่ภาคธุรกิจยังคงไม่แน่ใจว่านี่จะเป็นวาระหลักหรือไม่ เนื่องจากผู้นำคนใหม่มีแผนการใช้จ่ายในโครงการอื่นๆ มากมายทีเดียว 

### **ดราม่าสร้างนูซันตาราทำลายสิ่งแวดล้อม และทุกอย่างกำลังจะเปลี่ยนไป...**

อย่างที่ทราบกันดีว่าโครงการสร้างเมืองหลวงแห่งใหม่บนผืนป่าดิบชื้นหลายพันตารางกิโลเมตรถูกคัดค้านและวิพากษ์วิจารณ์อย่างหนักจากผู้เชี่ยวชาญ รวมถึงนักอนุรักษ์สิ่งแวดล้อมและชุมชนพื้นเมืองมาตั้งแต่แรกๆ แล้วว่า **“โครงการนี้จะทำลายสิ่งแวดล้อม ลดขนาดแหล่งที่อยู่อาศัยของสัตว์ใกล้สูญพันธุ์ เช่น อุรังอุตัง อีกทั้งยังทำให้ชนพื้นเมืองที่ต้องพึ่งพาที่ดินในการหาเลี้ยงชีพต้องไร้ที่อยู่อาศัย”** 

ผู้คนส่วนใหญ่ไม่ค่อยเชื่อว่าเมืองหลวงใหม่จะเป็นทางออกที่มีประสิทธิภาพในการรับมือกับปัญหาการทรุดตัวของจาการ์ตา หรือเป็นวิธีที่ดีที่สุดที่จะกระจายความมั่งคั่ง และหลายคนมองว่านี่เป็นความพยายามของโจโควีที่จะสร้างมรดกอันยิ่งใหญ่ โดยสังเกตได้จากทำเนียบประธานาธิบดีที่ตัวโครงสร้างมีรูปร่างเหมือน **‘ครุฑในตำนาน’** ซึ่งเป็นสัญลักษณ์ของประเทศ

“นูซันตาราทำให้ทุกสิ่งทุกอย่างเปลี่ยนแปลงไป” 

ครอบครัวของปานดีอาศัยอยู่ในพื้นที่นี้และพึ่งพาธรรมชาติมาเป็นเวลาเจ็ดชั่วอายุคน เขาได้เห็นความเสียหายที่เกิดจากการพัฒนาอุตสาหกรรมมาหลายทศวรรษแล้ว 

แมปปาแซล ผู้อำนวยการกลุ่มสิ่งแวดล้อมท้องถิ่น ‘Pokja Pesisir’ เผยว่า _**“จนถึงขณะนี้ ป่าชายเลนทั้งหมด 1,700 เฮกตาร์**_ **(17 ตารางกิโลเมตร)** _**ถูกทำลายแล้ว”**_ เขากังวลว่าป่าชายเลนทั้งหมดประมาณ 12,000 เฮกตาร์ (120 ตารางกิโลเมตร) ที่เรียงรายอยู่ริมอ่าวบาลิกปาปันอาจเสี่ยงต่อการคุกคามของโครงการก่อสร้าง _**“ยิ่งตัดป่าชายเลนมากเท่าไหร่ ภัยพิบัติก็จะยิ่งมากขึ้นเท่านั้น”**_ แมปปาแซล กล่าวเสริม 

การทำลายป่าชายเลนอาจทำให้ตะกอนในอ่าวเพิ่มขึ้น ส่งผลให้ตะกอนเกาะติดกับเหงือกของปลาบางชนิด ทำให้ไข่ของปลาตาย และปะการังเสียหาย นอกจากนี้ยังทำให้น้ำขุ่น ส่งผลให้หญ้าทะเลไม่สามารถสังเคราะห์แสงได้ เมื่อหญ้าทะเลหายไป พะยูนซึ่งเป็นสัตว์เลี้ยงลูกด้วยนมในทะเลที่บางครั้งเรียกว่า ‘วัวทะเล’ ก็ไม่มีอะไรกิน 

การเปลี่ยนแปลงดังกล่าวอาจทำให้ชุมชนประมงในพื้นที่ไม่มีทางเลือกอื่นนอกจากต้องอพยพออกไป _**“วิธีที่ง่ายที่สุดในการขับไล่ชาวประมงออกจากพื้นที่คือ การทำลาย 3 ส่วนสำคัญของทะเล ได้แก่ ป่าชายเลน หญ้าทะเล และปะการัง จะไม่มีปลาเหลือให้ชาวประมงจับได้อีกแล้ว”**_ แมปปาแซล กล่าว

“พื้นที่ชุ่มน้ำหลายพันเฮกตาร์ถูกทำลายไปเพราะโครงการดังกล่าว ซึ่งอาจก่อให้เกิดผลกระทบร้ายแรงต่ออินโดนีเซียและประเทศอื่นๆ เนื่องจากป่าชายเลนทำหน้าที่ดูดซับและกรองคาร์บอนไดออกไซด์จากชั้นบรรยากาศ”  

ขณะเดียวกัน ฟาตูร์ โรซิคิน เฟน ผู้อำนวยการระดับภูมิภาคจากองค์กรพัฒนาเอกชนด้านสิ่งแวดล้อมของอินโดนีเซีย (WALHI) ก็กล่าวว่า _“ฝุ่นละอองที่ลอยอยู่ในอากาศบริเวณพื้นที่ก่อสร้าง ทำให้ต้นไม้เป็นสีเทา และส่งผลเสียต่อสุขภาพปอดของคนในพื้นที่ ดินเหนียวที่ถูกขุดขึ้นมาถูกชะล้างเข้าไปในป่าชายเลน และทับถมลงในอ่าวบาลิกปาปัน...**การก่อสร้างและการดำรงอยู่ของนูซันตาราจะทำให้ระบบนิเวศของอ่าวบาลิกปาปันรวน**”_  

อย่างไรก็ดี แม้รัฐบาลจะแก้ปัญหาด้วยการออกแผนปลูกป่าทดแทน แต่ก็ประสบความล้มเหลว เนื่องจากปลูกแต่พันธุ์ไม้ต่างถิ่น และปลูกส่งเดชไปยังงั้น โดยตั้งแต่ปลายปี 2022 จนถึงสิ้นปี 2023 พบว่า ทางกระทรวงสิ่งแวดล้อมและป่าไม้ ปลูกป่าทดแทนบนพื้นที่นูซันตาราเพียง 1,441 เฮกตาร์ (14.41 ตารางกิโลเมตร) ซึ่งเป็นเพียงเศษเสี้ยวเล็กน้อยของเป้าหมายรัฐบาลที่จะปลูกป่าทดแทนให้ได้ 120,000 เฮกตาร์ (1,200 ตารางกิโลเมตร) จนถึงปี 2045 

**นอกจากนี้ รัฐบาลยังได้ออกแผนแม่บท 4 ประการเพื่อบรรเทาผลกระทบจากโครงการก่อสร้างนูซันตารา ดังนี้ :** 

*   **หลีกเลี่ยง** : หลีกเลี่ยงการสร้างโครงสร้างพื้นฐานใกล้กับแหล่งที่อยู่อาศัยหรือแหล่งเพาะพันธุ์ของสายพันธุ์ที่สำคัญ 
*   **ลดผลกระทบให้น้อยที่สุด** : ในกรณีที่หลีกเลี่ยงไม่ได้ ทางโครงการก็จะพยายามให้กระทบสิ่งแวดล้อมและที่อยู่อาศัยให้น้อยที่สุด เช่น การสร้างเส้นทางเทียมแบบอุโมงค์ลอดใต้ทางด่วนเพื่อให้สัตว์ป่าเดินข้ามจากป่าคุ้มครองสุไหงเวียน (Sungai Wain) ไปยังอ่าวบาลิกปาปันได้ 
*   **ฟื้นฟู** : ทางโครงการจะต้องคืนพื้นที่ที่ได้รับผลกระทบให้กลับคืนสู่สภาพเดิม หรืออย่างน้อยที่สุดก็ต้องฟื้นฟูบริการทางระบบนิเวศ เช่น การปลูกป่าปลูกต้นไม้ 
*   **ชดเชย** : ใช้มาตรการอนุรักษ์เพื่อชดเชยผลกระทบที่ตกค้างต่อความหลากหลายทางชีวภาพที่เกิดจากกิจกรรมของโครงการ

“สุสานพ่อแม่ของผมอยู่ใกล้บ้านหลังนี้ ถ้าผมต้องจากไป ผมก็ต้องละทิ้งประเพณี มรดกของบรรพบุรุษ และความทรงจำทั้งหมดที่นี่” 

Credit:
- พิมณัฐฐา เขื่อนเพ็ชรต์
- สังกาส นารักษ์


========================================

ID: 19060
Title: ‘รัฐบาล’ ลงพื้นที่ติดตามสถานการณ์น้ำท่วม-ดินสไลด์ 
Slug: the-government-went-to-the-area-to-monitor-the-flood-aand-land-slide
Published At: 2024-08-24 15:51:06
Locale: th
Excerpt: ‘ภูมิธรรม-อนุทิน’ รุดตรวจสถานการณ์น้ำ-ช่วยผู้ประสบอุทกภัย อ.เทิง จ.เชียงราย ขณะที่ ‘ชาดา’ ลงพื้นที่ให้กำลังใจชาวภูเก็ต จากเหตุ ‘ดินสไลด์’ ทับบ้านเรือนจนมีผู้เสียชีวิต-สูญหาย
Category: การเมือง, politics
Tags: 

Highlights:
- ‘ภูมิธรรม-อนุทิน’ รุดตรวจสถานการณ์น้ำ-ช่วยผู้ประสบอุทกภัย อ.เทิง จ.เชียงราย
- เตรียมถุงยังชีพ 5 พันชุด ยันรัฐบาลทำงานเต็มที่คลี่คลายวิกฤต 
- ประกาศตาม ‘พ่อเมือง’ รีบลงพื้นที่มาดูปัญหา-ชาวบ้านรออยู่

Content:

**ภูมิธรรม เวชยชัย** รองนายกรัฐมนตรี และ รมว.พาณิชย์ ปฏิบัติหน้าที่แทนนายกรัฐมนตรี พร้อมด้วย **อนุทิน ชาญวีรกูล** รองนายกรัฐมนตรี และ รมว.มหาดไทย และคณะ **ลงพื้นที่ตรวจติดตามสถานการณ์น้ำและการบริหารจัดการน้ำ ตลอดจนการให้ความช่วยเหลือประชาชนผู้ประสบอุทกภัย ในพื้นที่ อ.เทิง จ.เชียงราย**

โดยได้รับฟังบรรยายสรุปสถานการณ์น้ำในภาพรวมจาก ประเสริฐ จิตต์พลีชีพ รองผู้ว่าราชการจังหวัดเชียงราย และ วรายุทธ ค่อมบุญ นายอำเภอเทิง เนื่องจาก พุฒิพงศ์ ศิริมาตย์ ผู้ว่าราชการจังหวัดเชียงราย ไม่อยู่ในพื้นที่ จากนั้นทั้งสองได้เดินทางไปเยี่ยมให้กำลังใจและมอบถุงยังชีพให้แก่ประชาชนผู้ประสบภัยที่สถานีขนส่งอำเภอเทิง

### **เป็นเรื่อง! ‘ผวจ.เชียงราย’ หายตัว-เจอ ‘สอนมวย’ ภาวะแบบนี้ต้องลงมาดู เพื่อเข้าใจปัญหา**

ภูมิธรรม กล่าวว่า การลงพื้นครั้งนี้เนื่องจากทางรัฐบาลห่วงใยพี่น้องประชาชนในพื้นที่ เพราะน้ำมาเร็วและแรง ซึ่งรับทราบว่าในพื้นที่มีประชาชนเสียชีวิตแล้ว 1 คน ทั้งนี้ แพทองธาร ชินวัตร  นายกรัฐมนตรี มีความห่วงใยประชาชน แต่ด้วยข้อกฎหมายที่ยังปฏิบัติหน้าที่ไม่ได้ จึงได้สั่งการให้ผู้ปฏิบัติหน้าที่แทนให้ช่วยดูแลพี่น้องประชาชนที่ลำบากอยู่ให้เร็วที่สุด และน่าดีใจดีใจที่ตอนนี้น้ำหลากลดลง

ทั้งนี้ ปกติน้ำจะไหลลงแม่น้ำโขง แต่ขณะนี้ระดับแม่น้ำโขงสูงจึงมีน้ำรอระบาย ตอนนี้จึงให้ทุกภาคส่วนที่เกี่ยวข้องร่วมกันดูแลประชาชน กระทรวงคมนาคมดูแลในส่วนที่ว่า มีจุดใดกีดขวางทางน้ำหรือไม่ แต่ในภาพรวมแล้วสถานการณ์เบาบางลง เพียงแต่การระบายต้องใช้เวลา ซึ่งฝากรองผู้ว่าฯ ไปด้วยว่า เหตุการณ์ที่เกิดขึ้นครั้งนี้ควรสรุปเป็นบทเรียน จะได้เตรียมการรองรับต่อไป เนื่องจากขณะนี้ยังอยู่ในช่วงมรสุม

ขณะนี้ ทางจังหวัดต้องเตรียมการทำงาน คุยกับรองนายกฯ และรัฐมนตรีว่าการกระทรวงมหาดไทย ท่านก็ได้สั่งการให้ทุกส่วนจัดตั้งศูนย์ดูแลเหตุการณ์อย่างเต็มที่ แต่ก็น่าเสียใจที่วันนี้มาแล้วไม่เจอตัวผู้ว่าฯ ไม่แน่ใจว่าติดภารกิจอะไร ภาวะแบบนี้ควรต้องลงมาดู มาอยู่กับประชาชนเพื่อจะได้เข้าใจปัญหา รู้ หาทางบรรเทาให้พี่น้องประชาชน แต่ถึงแม้ผู้ว่าฯ ไม่อยู่ ก็ขอให้หัวหน้าส่วนราชการต่าง ๆ ลงพื้นที่ดูแล ส่วนของเครื่องไม้เครื่องมือ รัฐมนตรีมหาดไทยท่านก็สั่งการแล้ว ส่วนของอาหารก็มาจากหลายทาง มีโรงครัวพระราชทานเข้ามาหลายคันเข้ามาดูแลเรื่องอาหารการกิน เอกชนก็เข้ามา หน่วยจิตอาสาเข้ามาช่วยกันกันแพ็คของ เป็นเวลาที่ได้พึ่งพระบารมีพระบาทสมเด็จพระเจ้าอยู่หัว ที่พระองค์ท่านได้มาช่วยราษฎร ทางกระทรวงพาณิชย์เอง วันนี้ปลัดฯ มาลงพื้นที่ด้วย จะได้ดูและประสานสิ่งที่ยังขาดเข้ามาช่วยเหลือต่อไป

ส่วนในวันพรุ่งนี้ (25 ส.ค.) จะเข้ามาติดตามสถานการณ์ในพื้นที่อีก โดยได้สั่งการให้สำนักนายกรัฐมนตรี ให้เตรียมถุงยังชีพไว้แล้วอย่างน้อยน่าจะได้เข้ามา 5,000 ชุด และจะได้หารือการช่วยเหลือกับเพิ่มเติมกับทางคณะรัฐมนตรี (ครม.) ต่อไป แต่ขอฝากพี่น้องประชาชนว่า รัฐบาลมีความห่วงเป็นใย และเรากังวลที่เห็นพี่น้องลำบากและพยายามทำงานเต็มที่ เพื่อบรรเทาปัญหาของพี่น้องให้เร็วที่สุด

### **จี้ ‘ผู้ว่าฯ เชียงราย’ รีบกลับมาด่วน ชาวบ้านรออยู่**

ด้าน อนุทิน กล่าวว่า การช่วยเหลือทางกรมป้องกันและบรรเทาสาธารณภัย กระทรวงมหาดไทย ได้สนับสนุนเครื่องจักรสาธารณภัย เช่น รถแบคโฮ ขุดตัก เกลี่ยดินที่ถล่มลงมาในพื้นถนน เพื่อให้ชาวบ้านสามารถสัญจรได้ และขอฝากให้ผู้ว่าฯ รีบกลับมาเชียงรายด้วย คนเชียงรายรออยู่

ผมสั่งการท่านผู้ว่าราชการจังหวัดเชียงราย ให้กลับพื้นที่มาให้เร็วที่สุด ตอนนี้ มันมีสถานการณ์ที่ต้องดูแล แก้ไข ต่อให้มีภารกิจที่ไหน ก็ต้องอยู่ในพื้นที่ แต่ไม่เป็นไร วันนี้ผมมาทำงานแทนท่านผู้ว่าฯ แล้วเข้ามาสั่งการ โดยเฉพาะอย่างยิ่ง การแก้ไขปัญหาความเดือดร้อนของชาวบ้าน เรื่องการระบายน้ำไม่ให้เป็นอุปสรรคต่อการดำรงชีวิตของประชาชน ก็จัดการไประดับหนึ่ง ตอนนี้ หวังว่าจะไม่มีน้ำเอ่อเข้ามาอีก ในเรื่องของการช่วยเหลือ มีการจัดสิ่งของยังชีพ ของจำเป็น เครื่องมือ เครื่องจักร เข้ามา เพื่อเคลียร์ทาง เคลียร์พื้นที่ให้ชาวบ้านสัญจรไปมาได้ ดูแล้วสถานการณ์น่าจะดีขึ้น

ภายหลังเสร็จสิ้นภารกิจใน จ.เชียงราย คณะของ ภูมิธรรม และ อนุทิน ได้เดินทางไปจังหวัดน่าน เพื่อลงพื้นที่ติดตามสถานการณ์อุทกภัยใน อ.เมืองน่าน และ อ.ภูเพียง ต่อไป

### **‘ชาดา’ ให้กำลังใจชาวภูเก็ตจากเหตุ ‘ดินสไลด์’ ทับบ้านเรือนจนมีผู้เสียชีวิต-สูญหาย กำชับดูแลช่วยเหลือเต็มที่**

ส่วนทาง **ชาดา ไทยเศรษฐ์** รมช.มหาดไทย ได้**ลงพื้นที่จังหวัดภูเก็ต หลังเกิดเหตุดินสไลด์ทับบ้านเรือน บริเวณซอยปฏัก 2 หลังวัดกิตติสังฆาราม (วัดกะตะ) ต.กะรน อ.เมืองภูเก็ต**

ชาดา กล่าวว่า หลังจากที่ได้เกิดฝนตกหนักในพื้นที่ จ.ภูเก็ต จนมีน้ำท่วมขัง น้ำป่าไหลหลาก และดินสไลด์ทับบ้านเรือนประชาชน บริเวณซอยปฏัก 2 หลังวัดกิตติสังฆาราม (วัดกะตะ) ต.กะรน อ.เมืองภูเก็ต เป็นเหตุให้ได้รับผลกระทบ 257 ครัวเรือน มีผู้เสียชีวิตแล้ว 10 ราย เป็นคนไทย 2 ราย, ชาวรัสเซีย 2 ราย, ชาวเมียนมา 6 ราย และกำลังค้นหาต่อเนื่อง เพราะมีคนสูญหาย 1 ราย

โดนทาง อนุทิน ชาญวีรกูล รองนายกรัฐมนตรี และ รมว.มหาดไทย ได้ให้ความสำคัญและติดตามปฏิบัติการให้ความช่วยเหลืออย่างใกล้ชิด เนื่องจาก จ.ภูเก็ต มีประชาชนชาวไทยอาศัยและทำงานอยู่หนาแน่น และยังเป็นพื้นที่ท่องเที่ยวที่สำคัญของประเทศด้วย จึงได้มอบหมายให้ลงพื้นที่ประสบภัยด่วน

ทั้งนี้ ได้กำชับกรมป้องกันและบรรเทาสาธารณภัย (ปภ.) และผู้ว่าราชการจังหวัดภูเก็ต หน่วยงานที่เกี่ยวข้องทั้งหมด ให้ดูแลประสานการเข้าช่วยเหลือผู้ประสบภัยให้เป็นไปด้วยความเรียบร้อย โดยเน้นย้ำการให้ข้อมูลข่าวสารทั้งสภาพอากาศ สถานที่ท่องเที่ยว หรือพื้นที่เสี่ยงอันตรายจากพายุฝน สถานการณ์น้ำ เสี่ยงเกิดดินสไลด์ โดยแจ้งให้หลีกเลี่ยงการเข้าไปท่องเที่ยวในพื้นที่เสี่ยง พร้อมให้ข้อแนะนำการปฏิบัติตนเมื่อประสบเหตุ และประชาชนในพื้นที่เฝ้าระวัง

ทันทีที่ผมทราบเหตุมีดินสไลด์ทับบ้านเรือนประชาชน มีผู้เสียชีวิตและสูญหายใน จ.ภูเก็ต ท่าน มท.1 ห่วงใยในเรื่องความปลอดภัยเป็นอย่างยิ่ง เนื่องจากภูเก็ต เป็นพื้นที่ที่พี่น้องชาวไทยอาศัยและทำงานอยู่มาก นักท่องเที่ยวจากทั่วโลกก็เดินทางมาเป็นจำนวนมาก ท่านจึงสั่งการให้ผมลงพื้นที่ภูเก็ตด่วน กำชับ ปภ. และจังหวัดภูเก็ต หน่วยงานที่เกี่ยวข้อง นอกจากการช่วยเหลือเหตุเฉพาะหน้าแล้ว ขอให้ความสำคัญการสำรวจพื้นที่เสี่ยง แจ้งข้อมูลข่าวสารผ่านช่องทางต่าง ๆ ให้ประชาชนและนักท่องเที่ยวทราบ มีมาตรการกำหนดเขตหวงห้ามสำหรับพื้นที่เสี่ยงอย่างเข้มงวด ขอเป็นกำลังใจให้พี่น้องที่ประสบภัยทุกท่าน

สำหรับการเข้าช่วยเหลือผู้ประสบอุทกภัย ที่ขณะนี้เกิดเหตุในพื้นที่ 2 ตำบล คือ ต.ฉลอง และ ต.กะรน รวมถึงเหตุดินสไลด์บริเวณหลังวัดกะตะนั้น สำนักงาน ปภ.จังหวัดภูเก็ต ศูนย์ป้องกันและบรรเทาสาธารณภัยเขต 18 ภูเก็ต นายกองค์การบริหารจังหวัดภูเก็ต นายอำเภอเมืองภูเก็ต เทศบาลตำบล กะรน มูลนิธิกุศลธรรม ทีมกู้ชีพ ทีมกู้ภัย และหน่วยงานที่เกี่ยวข้อง ได้เข้าถึงพื้นที่ และดำเนินการช่วยเหลือผู้ประสบภัยและค้นหาผู้สูญหาย

โดยมีการเร่งระดมเครื่องจักรกลเพื่อให้การช่วยเหลือ พร้อมตั้งศูนย์รับแจ้งเหตุและให้ความช่วยเหลือ ณ วัดกิตติสังฆาราม (วัดกะตะ) ต.กะรน อ.เมืองภูเก็ต ซึ่งรายงานเบื้องต้น พบว่า บ้านเรือนที่ได้รับผลกระทบจากดินสไลด์เป็นบ้านเช่า ส่วนใหญ่เป็นแรงงานต่างด้าวอาศัยอยู่

สำหรับความคืบหน้าการค้นหาผู้สูญหายจากดินสไลด์ทับบ้านเรือนใน ต.กะรน อ.เมืองภูเก็ต เบื้องต้น เจ้าหน้าที่พบร่างชาวรัสเซีย จำนวน 2 ราย, ชาวไทย จำนวน 1 ราย (หญิงชาวสกลนคร), ชาวเมียนมา จำนวน 6 ราย และล่าสุดพบร่างผู้สูญหายเพิ่มอีก 2 ราย

Credit:
- กองบรรณาธิการ SPACEBAR


========================================

ID: 19059
Title: ไม่ปิดโอกาสร่วมงาน? ‘สมศักดิ์’ เผยคุ้นเคยกันดีกับ ‘เดชอิศม์’
Slug: somsak-gave-opinion-on-dech-it-khaothong
Published At: 2024-08-24 15:10:24
Locale: th
Excerpt: ‘สมศักดิ์’ เผยคุ้นเคยกันดีกับ ‘เดชอิศม์’ หลังถูกถามมีข่าวจะมานั่ง ‘รมช.สาธารณสุข’ ชี้ ‘นายกฯ อิ๊งค์’ กระแสมาแรง มั่นใจช่วย‘เพื่อไทย’  แซง ‘พรรคประชาชน’ เข้าวิน ‘เลือกตั้งซ่อมพิษณุโลก’
Category: การเมือง, politics
Tags: 

Highlights:
- ‘สมศักดิ์’ เผยคุ้นเคยกันดีกับ ‘เดชอิศม์’ หลังถูกถามมีข่าวจะมานั่ง ‘รมช.สาธารณสุข’ พร้อมปัดไม่รู้ ‘โผ ครม.’
- ชี้ ‘นายกฯ อิ๊งค์’ กระแสมาแรง มั่นใจช่วย ‘เพื่อไทย’  แซง ‘พรรคประชาชน’ เข้าวิน ‘เลือกตั้งซ่อมพิษณุโลก’

Content:

**สมศักดิ์ เทพสุทิน** รมว.สาธารณสุข แกนนำพรรคเพื่อไทย ให้สัมภาษณ์ถึงการตั้งคณะรัฐมนตรี ว่า ตนเองไม่รู้ เพราะไม่ได้เป็นคนจัด ความเคลื่อนไหวขณะนี้ยังไม่มีอะไร ในพรรคพูดแต่เพียงว่า ให้ทำงานเต็มที่ ดูแลพี่น้องประชาชนขณะนี้เน้นเรื่องน้ำท่วม ตารางการทำงานเดิมจะมีการเปิดรักษา 30 บาทรักษาทุกที่ใน กทม. ก็ต้องขยับออกไปจนกว่าตั้งรัฐบาลเสร็จ

ส่วนที่มีกระแสข่าว **เดชอิศม์ ขาวทอง** เลขาธิการพรรคประชาธิปัตย์ จะมาเป็น รมช.สาธารณสุข สมศักดิ์ บอกว่า โดยส่วนตัวคุ้นเคยกันดี

เดชอิศม์ เคยมาเยี่ยมที่จังหวัดสุโขทัย เป็นคนโอภาปราศรัย อยากจะมาอยู่ที่นี่หรือ? กลัวไม่อยากมามากกว่า

เมื่อถามย้ำว่า การปรับเปลี่ยน ครม. จะกระทบการช่วยน้ำท่วมหรือไม่ สมศักดิ์ กล่าวว่า คงไม่ เพราะรัฐบาลก็ทำงานต่อไป ส่วนเรื่องการตั้งรัฐมนตรี มีการตรวจสอบประวัติโดยเลขาคณะรัฐมนตรี ขณะนี้ได้เพิ่มให้คณะกรรมการกฤษฎีกาตรวจด้วย ตอบแบบสอบถาม ใช้เวลาในการตรวจสอบลงรายละเอียดเพิ่มมากขึ้น มีการเพิ่มการตรวจสอบ ถือเป็นเรื่องสำคัญ เพราะมีผลต่อการถูกตัดสิทธิ์ทางการเมือง จึงต้องใช้เวลา

ส่วนจะมี ‘คนที่มีปัญหา’ หรือไม่นั้น ไม่มีใคร รู้แต่ตัวเอง หน้าคนอื่นเราก็มองไม่เห็น

เมื่อถามต่อไปว่า นายกรัฐมนตรี บอกว่า รัฐบาลใหม่อาจจะทำงานปลายเดือน ก.ย. สมศักดิ์ กล่าวว่า ไม่ทราบ แต่ไม่ได้ส่งผลกระทบ ที่นายกฯ บอกว่าน่าจะปลาย ก.ย. แต่อาจจะเร็วหรือช้ากว่านั้น เพราะขณะนี้มีบรรทัดฐานใหม่ในการตรวจสอบประวัติ

### **อวย ‘นายกฯ อิ๊งค์’ กระแสมาแรง! มั่นใจ ‘เพื่อไทย’ แซง ‘พรรคประชาชน’ เข้าวิน ‘เลือกตั้งซ่อมพิษณุโลก’**

สมศักดิ์ ในฐานะแกนนำพรรคเพื่อไทย ยังกล่าวถึงเรื่องการเลือกตั้งซ่อมจังหวัดพิษณุโลก ว่า ได้ให้กำลังใจผู้สมัครของพรรคเพื่อไทย คือ จเด็ศ จันทรา ผู้สมัคร สส.พิษณุโลก เขต 1 ในการเลือกตั้งครั้งที่ผ่านมา ได้คะแนนมากพอสมควร ประชาชนอยากให้ จเด็ศ ลงสมัครต่อ

ส่วนทางพรรคเพื่อไทย มีความมั่นใจอย่างไรในการเลือกตั้งซ่อม สส.พิษณุโลก เขต 1 สมศักดิ์ กล่าวว่า ตอนแรกเราไม่มั่นใจ แต่หลังจาก แพทองธาร ชินวัตร นายกรัฐมนตรี กระแสตอบรับสูงขึ้น ทำให้มั่นใจ แนวนโยบายที่ได้แสดงวิสัยทัศน์ออกมาทำให้ประชาชนยอมรับ เชื่อว่าจะสามารถชนะผู้สมัครจากพรรคประชาชนได้

เวลาลงพื้นที่ก็ประหลาดใจเหมือนกัน เพราะประชาชนตอบรับดี จ.พิษณุโลก กับ จ.สุโขทัย ใกล้กัน จากการสอบถามทำให้รู้ว่ากระแสดี ไม่น่าเป็นห่วง ซึ่งหลายคนอาจจะห่วง แต่ผมไม่ห่วง เพราะกระแสของประชาชนเริ่มเห็นถึงความสำคัญในการเป็นรัฐบาล ในยามที่ประชาชนประสบปัญหา บังเอิญช่วงนี้มีน้ำท่วม มันกระทบไปหมด ในช่วงเปลี่ยนรัฐบาล รัฐบาลใหม่จะทำงานได้เมื่อแถลงนโยบายต่อสภาฯ ไม่เช่นนั้น จะถูกร้องเรียนได้ว่า ขัดรัฐธรรมนูญหรือขัดจริยธรรม

ทั้งนี้ มั่นใจว่าจะชนะหรือไม่ เพราะพรรคประชาชนก็บอกว่ากระแสดี สมศักดิ์ กล่าวว่า ในเนื้องานมั่นใจว่าเรามีโอกาสที่จะผ่านได้ _“การพูดของผม คนนอกพื้นที่ก็จะบอกว่า ผมพูดโมเม”_

เมื่อถามว่า พรรคเพื่อไทยมอบหมายให้ดูแลการเลือกตั้ง จ.พิษณุโลก หรือไม่ สมศักดิ์ กล่าวว่า ยังไม่ได้มอบอย่างเป็นทางการ แต่ขณะนี้อาสาเข้าไปช่วย

Credit:
- กองบรรณาธิการ SPACEBAR
- สันติ อมรสถิตย์


========================================

ID: 19058
Title: Photo Story: นายกฯ ลุย ‘น่าน’ ช่วยเหลือผู้ประสบภัย
Slug: pm-ing-flood-nan-24aug2024
Published At: 2024-08-24 14:25:13
Locale: th
Excerpt: ‘นายกฯ อิ๊งค์’ พร้อมด้วย สส.เพื่อไทย ลุย ‘น่าน’ บรรเทาทุกข์จากเหตุอุทกภัย
Category: สังคม-ความเป็นอยู่, social, สุขภาพและคุณภาพชีวิต, health-and-safety
Tags: 

Highlights:
- ‘นายกฯ อิ๊งค์’ พร้อมด้วย สส.เพื่อไทย ขึ้นรถ-ลงเรือ ลุย ‘น่าน’ บรรเทาทุกข์ชาวบ้านจากเหตุอุทกภัยภาคเหนือ 
- พร้อมให้กำลังใจอาสาสมัครทำงานช่วยเหลือประชาชน

Content:

แพทองธาร ชินวัตร นายกรัฐมนตรี ในฐานะหัวหน้าพรรคเพื่อไทย พร้อมด้วย สรวงศ์ เทียนทอง เลขาธิการพรรคเพื่อไทย ,นพ.ชลน่าน ศรีแก้ว สส.น่าน ,วิสุทธิ์ ไชยณรุณ ประธาน สส.พรรคเพื่อไทย ,ดนุพร ปุณณกันต์ สส.บัญชีรายชื่อ ,พวงเพ็ชร ชุนละเอียด อดีตรมต.ประจำสำนักนายกฯ และ นพ.พรหมินทร์ เลิศสุริย์เดช เลขาธิการนายกฯ ในฐานะแกนนำพรรคเพื่อไทย ลงพื้นที่จังหวัดน่าน เพื่อติดตามสถานการณ์น้ำท่วมและให้กำลังใจประชาชนที่ประสบอุทกภัยน้ำท่วม 

ทันทีที่นายกรัฐมนตรีเดินทางมาถึงสถานีดับเพลิงเทศบาลเมืองน่าน ซึ่งใช้เป็นที่สำหรับประกอบอาหารเป็นโรงครัวแจกจ่ายประชาชน ก็ได้ทักทายให้กำลังใจอาสาสมัครและสภากาชาดไทย ที่มาช่วยกันปรุงอาหารให้กับประชาชน พร้อมกันนี้ แพทองธาร ยังได้ช่วยปรุงอาหาร ทอดไข่เจียว ผัดเส้น  และช่วยทำข้าวผัดเมืองแพร่ร่วมกับ นพ.ชลน่าน พร้อมบรรจุอาหารใส่ถุง เพื่อนำไปมอบให้กับผู้ประสบภัยในจุดที่น้ำยังท่วมสูง ทั้งนี้อาสาสมัครที่มาช่วยกันทำอาหารและบรรจุอาหาร ต่างรุมล้อมขอถ่ายภาพและแสดงความดีใจที่แพทองธารเดินทางมาเยี่ยมเยียนและให้กำลังใจถึงที่ แม้จะยังไม่สามารถปฏิบัติภารกิจนายกรัฐมนตรีได้ ขณะเดียวกัน ยังได้มีชาวบ้านมอบกล้วยหอมให้แพทองธาร พร้อมอวยพรว่า “จะได้ทำทุกอย่างราบรื่นเหมือนการปอกกล้วย”

ผู้สื่อข่าวรายงานว่า ในการลงพื้นที่เพื่อเยี่ยมเยียนและให้กำลังใจประชาชนที่จังหวัดน่านในวันนี้ของแพทองธาร ได้ใช้รถ VELLFIRE สีดำ หมายเลขทะเบียน 9 กฆ 3882 กรุงเทพมหานคร ในการลงพื้นที่ครั้งนี้

จากนั้น นายกรัฐมนตรี ในฐานะหัวหน้าพรรคเพื่อไทย ได้เดินทางต่อมายังชุมชนบ้านภูมินทร์-ท่าลี่ และได้ลงเรือ เพื่อเข้าไปมอบอาหารและถุงยังชีพ ให้แก่ประชาชนที่อยู่ในพื้นที่น้ำท่วมสูง จนการไฟฟ้าส่วนภูมิภาคต้องตัดกระแสไฟ โดยชาวบ้านต่างยินดีที่ได้พบ แพทองธาร และขอบคุณที่ได้เดินทางมาเยี่ยมถึงพื้นที่ พร้อมระบุว่า ดีใจที่เห็น แพทองธารมาด้วยตัวเอง ขอให้มาบ่อยๆ ประชาชนจะได้มีกำลังใจ ซึ่งบางส่วนได้ขอถ่ายภาพเซลฟี่กับแพทองธาร ขณะที่ แพทองธาร ได้ทักทายสอบถามความเป็นอยู่ ส่งยิ้มและบอกกับประชาชนว่า ขอให้ทุกคนอดทนและเป็นกำลังใจให้

ทั้งนี้ หลังลงพื้นที่ นายกรัฐมนตรี ในฐานะหัวหน้าพรรคเพื่อไทย ให้สัมภาษณ์ว่า จากที่เข้าไปดูปริมาณน้ำยังท่วมสูงอยู่และชาวบ้านยังคงลำบากไม่มีไฟฟ้าใช้  ในฐานะหัวหน้าพรรคเพื่อไทยก็ได้ให้กำลังใจ และทาง สส.ของพรรคจะได้มอบอาหารและน้ำให้ แม้ชาวบ้านจะลำบาก แต่ก็ยังยิ้มแย้ม ดีใจและโบกมือให้ เหมือนกับเราได้กำลังใจจากชาวบ้านกลับมา ส่วนที่ชาวบ้านอยากให้เรามาลงพื้นที่บ่อยๆ นั้น เราเองก็อยากมา และเมื่อได้ปฎิบัติหน้าที่อย่างเต็มตัวแล้ว ก็จะมาทันที ซึ่งวันนี้มาในฐานะหัวหน้าพรรค ร่วมกับสส.ของพรรค ช่วยกันดูเรื่องความเป็นอยู่ทั้งอาหารการกิน และจากที่ได้ดูสภาพความเป็นอยู่ของชาวก็น่าสงสาร แต่ชาวบ้านไม่ได้ร้องขออะไรเป็นพิเศษ มีชาวบ้านบางคนถึงกับร้องไห้เลยดีใจที่ได้เจอพวกเรา ซึ่งเราก็ได้แต่ช่วยเป็นกำลังใจให้กัน ยืนยันว่า หากได้ปฏิบัติหน้าที่ได้อย่างเป็นทางการก็จะเร่งช่วยเหลือ จะมีมาตรการต่างๆออกมาอย่างเต็มที่ อย่างไรก็ตาม ยังมีอีกหลายพื้นที่ที่น่าเป็นห่วงในภาคเหนือ รวมทั้งภาคใต้ที่จังหวัดภูเก็ตก็ยังมีปัญหา 

แพทองธาร ตอบคำถามถึงกรณีที่ไม่ได้ไปลงพื้นที่ที่จังหวัดแพร่ เนื่องจากว่า ติดปัญหาด้านการเดินทางไปในพื้นที่ประสบภัยว่า เนื่องจากมีปัญหาเรื่องของสนามบิน และเรื่องของสภาพอากาศ ความจริงอยากไปมาก จึงให้ สส.ในพื้นที่ เข้าไปดูแล ซึ่งก่อนที่จะเดินทางก็เช็กแล้ว แต่ไม่คิดว่าสภาพอากาศจะเปลี่ยน 

ส่วนกังวลสถานการณ์น้ำหรือไม่ที่อาจจะมากกว่าปีอื่น แพทองธาร กล่าวว่า ในหลายพื้นที่ขณะนี้ก็เริ่มดีขึ้น ระดับน้ำเริ่มลดลง อย่างที่จ.น่าน ก็ได้รับรายงานว่า สถานการณ์น้ำเริ่มดีขึ้นแล้ว แต่แน่นอนว่ากำลังใจยังเป็นสิ่งสำคัญ ให้กำลังใจตอนไหนก็ยังไม่สาย และในพื้นที่ภาคกลางตอนนี้มีการเตรียมความพร้อมรับมือกับสถานการณ์น้ำไว้พอสมควร จะมีการติดตามอย่างใกล้ชิดจาก สส.อีกครั้ง

Credit:
- กองบรรณาธิการ SPACEBAR


========================================

ID: 19057
Title: ‘สุชาติ’ จัดใหญ่ ติดอาวุธเสริมแกร่ง SMEs ไทย
Slug: moc-thailand-trade-exponential-fest-2024-sme-inspiration-awards
Published At: 2024-08-24 14:00:00
Locale: th
Excerpt: SMEs กลุ่มธุรกิจที่ใครๆ ก็ห่วง! หลังมีปัจจัยรุมเร้า ไม่สิ้น ล่าสุด พาณิชย์ จัดใหญ่ ติดอาวุธเสริมแกร่ง SMEs ไทย มอบ 7 รางวัล SME ต้นแบบ เร่งขับเคลื่อนสู่เป้า 40% GDP ในปี2570
Category: ธุรกิจ-เศรษฐกิจ, business, เศรษฐกิจ, economics
Tags: 

Highlights:
- SMEs กลุ่มธุรกิจที่ใครๆ ก็ห่วง! หลังมีปัจจัยรุมเร้า ไม่สิ้น

- พาณิชย์ จัดใหญ่ ติดอาวุธเสริมแกร่งเอสเอ็มอีไทย
- มอบ 7 รางวัลSME ต้นแบบ, เร่งขับเคลื่อนสู่เป้า 40% GDP ในปี2570

Content:

**นายสุชาติ ชมกลิ่น รัฐมนตรีช่วยว่าการกระทรวงพาณิชย์** เผยในงาน Thailand Trade Exponential Fest 2024 ว่า เป็นการจัดขึ้น ร่วมกับ สถาบันระหว่างประเทศเพื่อการพัฒนา (องค์การมหาชน) หรือ ITD เพื่อสร้างความรู้-แรงบันดาลใจให้ผู้ประกอบธุรกิจวิสาหกิจขนาดกลางและขนาดย่อม (Small and Medium Enterprises : SME) โดยงานจัดขึ้นภายใต้แนวคิด Inspire SMEs ไทย ติดปีกไกลทั่วโลก มีการมอบรางวัล SME Inspiration Awards 2024 ให้กับบุคคลที่ประสบความสำเร็จและเป็นต้นแบบที่ดีในการสร้างแรงบันดาลใจ ทั้งหมด 7 สาขา

นายสุชาติ บอกด้วยว่า ธุรกิจ SME มีส่วนสำคัญต่อการเจริญเติบโตทางเศรษฐกิจของประเทศ ซึ่งธุรกิจ SME คิดเป็น 99.5 เปอร์เซนต์ของจำนวนธุรกิจทั้งหมด เป็นแหล่งรองรับการจ้างงานกว่า 70 เปอร์เซนต์ ของจำนวนแรงงานทั้งประเทศ กระทรวงพาณิชย์และทุกหน่วยงานในสังกัดมีหน้าที่ร่วมกันสนับสนุนและขับเคลื่อนการค้าให้เติบโต ช่วยแก้ไข ลดปัญหาและอุปสรรคให้ธุรกิจ SMEs โดยมีเป้าหมายหลักคือการผลักดันให้ธุรกิจ SMEs มีมูลค่าทางเศรษฐกิจในสัดส่วนที่ โตขึ้นจาก 35.2 เปอร์เซนต์ เป็น 40 เปอร์เซนต์ ต่อ GDP ภายในปี 2570

“ผู้ประกอบการ SME ไทยล้วนเป็นผู้ที่มีความสามารถมีศักยภาพพร้อมที่จะแข่งขันในตลาดใหญ่ได้ ดังนั้น การจัดงาน Thailand Trade Exponential Fest 2024 ในวันนี้ จะเป็นส่วนหนึ่งที่จะสร้างแรงบันดาลใจให้กับผู้ประกอบการรุ่นใหม่  ได้เข้ามาร่วมเรียนรู้และแลกเปลี่ยนประสบการณ์ รวมถึงการให้คำปรึกษา SMEs โดยเป็นการรวมพลัง ติดอาวุธและสร้างโอกาสให้ SMEs ไทย เพื่อขับเคลื่อนมูลค่าเศรษฐกิจของประเทศ จากวิทยากรชั้นนำของประเทศ อินฟลูเอนเซอร์ และ Key Opinion Leaders ที่มีบทบาทในการขับเคลื่อนและสร้างสรรค์ธุรกิจไทยให้เติบโต และการจัดงานครั้งนี้ ผมหวังเป็นอย่างยิ่งว่าจะสามารถเป็นแรงกระตุ้นและสร้างแรงบันดาลใจให้ SMEs ไทยสามารถสร้างธุรกิจให้เจริญก้าวไกลและสามารถส่งออกไกลไปทั่วโลก”

Credit:
- กองบรรณาธิการ SPACEBAR


========================================

ID: 19056
Title: สธ.เตือน ‘เหล้าปลอม’ ระบาด ชี้ดื่มมากเลือดจะเป็นกรด-หมดสติ-เสียชีวิตได้
Slug: moph-warning-do-not-consume-fake-liquor
Published At: 2024-08-24 13:34:19
Locale: th
Excerpt: ‘สมศักดิ์’ เตือน ‘เหล้าปลอม’ ระบาด! เข้าโรงพยาบาลแล้ว 16 ราย อาการหนัก-ใส่ท่อช่วยหายใจ ชี้เป็นภาวะพิษจาก ‘เมทานอล’ ย้ำเมื่อดื่มไปจะคลื่นไส้ อาเจียน ตาพร่ามัว ปวดหัว อ่อนเพลีย หากดื่มมาก เลือดจะเป็นกรด เกิดอาการชัก หมดสติ เสียชีวิตได้ พร้อมสั่ง สธ.เร่งให้ความรู้
Category: สังคม-ความเป็นอยู่, social, สุขภาพและคุณภาพชีวิต, health-and-safety
Tags: 

Highlights:
- ‘สมศักดิ์’ เตือน ‘เหล้าปลอม’ ระบาด! เข้าโรงพยาบาลแล้ว 16 ราย อาการหนัก-ใส่ท่อช่วยหายใจ
- ชี้เป็นภาวะพิษจาก ‘เมทานอล’ ย้ำเมื่อดื่มไปจะคลื่นไส้ อาเจียน ตาพร่ามัว ปวดหัว อ่อนเพลีย 
- หากดื่มมาก เลือดจะเป็นกรด เกิดอาการชัก หมดสติ เสียชีวิตได้ พร้อมสั่ง สธ.เร่งให้ความรู้

Content:

**สมศักดิ์ เทพสุทิน** รัฐมนตรีว่าการกระทรวงสาธารณสุข เปิดเผยถึงกรณี**พบผู้ป่วยดื่มสุราปลอม (เมทานอล) เข้ารับการรักษาที่โรงพยาบาลหลายราย** โดยได้รับรายงานว่า ในช่วง 22-24 สิงหาคม 2567 พบผู้ป่วยเข้ารับการรักษาที่โรงพยาบาลนพรัตนราชธานี และโรงพยาบาลใกล้เคียง รวม 16 ราย โดย**ทุกรายมีอาการหนัก ต้องใส่ท่อช่วยหายใจ เนื่องจากมีภาวะพิษจากเมทานอล ซึ่งสาเหตุมาจากการดื่มสุราปลอม ที่มีส่วนผสมเมทานอล**

ขณะนี้ ผู้ป่วยเข้ารับการรักษาพยาบาล แบ่งเป็น โรงพยาบาลนพรัตนราชธานี จำนวน 9 ราย, โรงพยาบาลนวมินทร์ 9 จำนวน 4 ราย, โรงพยาบาลเกษมราษฎร์ จำนวน 1 ราย, โรงพยาบาลเสรีรักษ์ จำนวน 1 ราย และโรงพยาบาลราชวิถี จำนวน 1 ราย

ทั้งนี้ การดื่มสุราปลอม ถือเป็นมหันตภัยร้าย-คร่าชีวิต ซึ่งตั้งแต่ปี 2551-2562 พบผู้ป่วยทั้งหมด 573 ราย โดยผู้ป่วยที่ได้รับพิษจากเมทานอล มีแนวโน้มเพิ่มสูงขึ้น ซึ่งสุราปลอม ส่วนใหญ่เกิดจากการที่ผู้ผลิตต้มและกลั่นเอง โดยไม่มีมาตรฐาน พบบ่อยในยาดองเหล้า โดยคนทำอาจนำสารแปลกปลอมมาผสม เช่น พิษจากสัตว์มีพิษ สารเคมีกำจัดแมลง รวมถึงผสมแอลกอฮอล์ชนิดที่เป็นพิษ หรือ เมทานอล ที่มีราคาต้นทุนต่ำ

ซึ่งเมทานอล เป็นแอลกอฮอล์ชนิดหนึ่ง ไม่มีสี นำมาใช้เป็นตัวละลายอินทรีย์ เป็นเชื้อเพลิง หรือเป็นสารตั้งต้นในการผลิตพลาสติก โดยเมื่อเมทานอล เข้าสู่ร่างกาย จะทำให้ระคายเคืองทางเดินอาหาร คลื่นไส้ อาเจียน ตาพร่ามัว ปวดหัว อ่อนเพลีย ซึ่ง**หากร่างกายได้รับในปริมาณมาก อาจส่งผลให้เลือดเป็นกรด เกิดอาการชัก หมดสติและเสียชีวิตได้**

ขอเตือนพี่น้องประชาชน ให้หลีกเลี่ยงการบริโภคสุราปลอม โดยสังเกตได้จากแสตมป์สรรพสามิตที่ขวด พร้อมสังเกตลักษณะขวด ต้องไม่มีการแยกบรรจุใหม่ ไม่มีการใช้ขวดเครื่องดื่มอื่นมาบรรจุแทน รวมถึงควรสังเกตสุรา หากพบว่า มีสี กลิ่น รสเปลี่ยนไปจากเดิม ไม่ควรดื่ม นอกจากนี้ ผมก็อยากให้บุคลากรทางการแพทย์ เจ้าหน้าที่สาธารณสุข เร่งให้ความรู้โทษและภัยสุขภาพ โดยสื่อสารความเสี่ยงของสุราปลอม ทั้งในสถานศึกษา ชุมชน และสถานประกอบการ รวมทั้งส่งเสริมการออกกำลังกาย เพื่อลดการดื่มสุราด้วย

Credit:
- กองบรรณาธิการ SPACEBAR
- คมกริบ จันทร์เพ็ชร


========================================

ID: 19055
Title: สปอนเซอร์หน้าอกเสื้อสโมสรไทยลีก 2 2024/25 
Slug: thai-league-2-club-sponsors-2024-25
Published At: 2024-08-24 13:10:16
Locale: th
Excerpt: หลังจากคราวที่แล้วเราได้ทำอินโฟกราฟิกหมวดหมู่ของสปอนเซอร์หน้าอกเสื้อของแต่ละสโมสรในศึก รีโว่ ไทยลีก หรือ ไทยลีก 1 ไป ก็มีคนรีเควสต์มาเพิ่มเติมว่าอยากให้ทำของ เมืองไทย ลีก หรือ ไทยลีก 2 ลีกรองของบ้านเรากันบ้าง วันนี้  Spacebar VIBE ก็จัดให้ตามคำขอ แอบสปอยล์เลยว่าหมวดหมู่ ‘เครื่องดื่ม’ ยังคงครองแชมป์เหมือนเดิม ส่วนสปอนเซอร์ประเภทอื่นๆ มีอะไรบ้าง ตามไปดูกันได้เลยครับ
Category: กีฬา, sport
Tags: 

Highlights:
- หลังจากี่คราวที่แล้วเราได้ทำอินโฟกราฟิกหมวดหมู่ของสปอนเซอร์หน้าอกเสื้อของแต่ละสโมสรในศึก ไทยลีก 1 กันไป 
- วันนี้ก็ถึงคิวของฝั่งลีกพระรองบ้านเราอย่าง เมืองไทย ลีก หรือ ไทยลีก 2 กันบ้าง

Content:

หลังจากคราวที่แล้วเราได้ทำอินโฟกราฟิกหมวดหมู่ของสปอนเซอร์หน้าอกเสื้อของแต่ละสโมสรในศึก รีโว่ ไทยลีก หรือ ไทยลีก 1 ไป ก็มีคนรีเควสต์มาเพิ่มเติมว่าอยากให้ทำของ เมืองไทย ลีก หรือ ไทยลีก 2 ลีกรองของบ้านเรากันบ้าง วันนี้ Spacebar VIBE ก็จัดให้ตามคำขอ แอบสปอยล์เลยว่าหมวดหมู่ ‘เครื่องดื่ม’ ยังคงครองแชมป์เหมือนเดิม ส่วนสปอนเซอร์ประเภทอื่นๆ มีอะไรบ้าง ตามไปดูกันได้เลยครับ

Credit:
- อรรถกร กมลวัธน์
- สันติ อมรสถิตย์


========================================

ID: 19054
Title: AIS รุกตลาดสายมู ชูเบอร์มงคล ‘ตระกูลกวนอู 639’
Slug: ais-mutelu-telephone-number-auspiciousness-guan-yu-639
Published At: 2024-08-24 12:42:14
Locale: th
Excerpt: AIS เตรียมเปิด 2 หมื่นเบอร์กวนอู ‘ตระกูล 639’ หนุนใจสู้ธุรกิจที่เต็มไปด้วยการแข่งขัน เทียบกวนอู คือผู้ไม่อับจนหนทาง เช็กเลขอะไร คือ ‘เลขกวนอู’
Category: ธุรกิจ-เศรษฐกิจ, business, ไอที-เทคโนโลยี, it-tech
Tags: 

Highlights:
- AIS เตรียมเปิด 2 หมื่นเบอร์กวนอู สุดเอ็กซ์คลูซีฟ เพื่อสายมูฯ มงคล
- ชูการทำงานร่วมกับกูรูชั้นนำในศาสตร์ตัวเลข ก่อนได้มาซึ่ง “เบอร์มงคล เบอร์สวย เบอร์ผลรวมดี เบอร์เพื่ออาชีพ” ตอบโจทย์จิตใจ-ได้มงคล-เสริมความเชื่อธุรกิจ
- ตอกย้ำ ‘กวนอู’ คือผู้ชนะศึก เทียบการทำธุรกิจ จะไม่มีทางอับจนหนทาง หรือตกทุกข์ได้ยาก

Content:

เบอร์โทรศัพท์ ‘เลขกวนอู 639’ เลขที่ว่ากันว่า หากผู้ครอบคร องทำมาค้าขายก็จะส่งผลถึงความเจริญรุ่งเรืองเป็นพิเศษ เพราะมีเมตตามหานิยมและมีความสามารถเฉพาะตัวสูง การเงินคล่องตัวมีเงินใช้ไม่ขาดมือ แม้ชีวิตจะเจอกับการแข่งขันตลอดเวลา ก็มักขึ้นไปยืนเป็นผู้ประสบความสำเร็จ สมหวังตามที่ตั้งใจ ขณะที่เมื่อเจอปัญหา จะมีโชคเข้าข้าง มีสิ่งศักดิ์สิทธิ์เป็นใจให้มีชัยชนะ เป็นคนตัดสินใจเร็ว มีตรรกะดี และมักจะมีผู้มีพระคุณคอยช่วยเหลืออุปถัมภ์ค้ำชูอยู่เสมอ จึงไม่มีทางที่ชีวิตจะอับจนหนทาง หรือตกทุกข์ได้ยาก

### **AIS เตรียมเปิด 2 หมื่น ‘เบอร์กวนอู’**

**นายคณาธิป ธีรทีป หัวหน้าแผนกงานการตลาดด้านผลิตภัณฑ์และลูกค้าโพสต์เพด AIS** กล่าวว่า เอไอเอสเตรียมเบอร์กวนอู 20,000 เบอร์รองรับความต้องการที่จะเกิดขึ้น สำหรับผู้บริโภคสายมูเป็นกลุ่มลูกค้าที่มีความชื่นชอบและหลงใหลกับความเชื่อและความศรัทธาในด้านต่างๆ ซึ่งมีความแตกต่างหลากหลาย โดย AIS มุ่งตอบโจทย์ไลฟ์สไตล์ผ่านเบอร์มงคลในหลากหลายรูปแบบผ่านการทำงานร่วมกับกูรูชั้นนำที่มีความเชี่ยวชาญเรื่องศาสตร์ของตัวเลขในด้านเบอร์โทรศัพท์โดยตรง ไม่ว่าจะเป็น เบอร์มงคล เบอร์สวย เบอร์ที่ได้ผลรวมดี หรือแม้แต่เบอร์ที่เหมาะกับอาชีพต่างๆ

ล่าสุด ได้ร่วมมือกับแมน การิน (แมน แมทจิเชียน) คัดสรรตัวเลขมงคลตระกูลกวนอู สุดเอ็กซ์คลูซีฟ หายาก และมีความหมายดดเด่นให้ลูกค้าได้เสริมความมงคลในราคาสุดพิเศษ เป็นเบอร์ที่ประกอบไปด้วยเลขเทพเจ้ากวนอูแท้ 639 เป็นเลขกวนอูที่มีความหมายดี เสริมความมงคลเป็นเลขแห่งชัยชนะ ความมั่งคั่ง ร่ำรวย เสริมการงาน หนุนธุรกิจรุ่งเรือง เหมาะกับทุกอาชีพ

“เลข 639 เป็นเลขสำหรับการฝ่าฟันเอาชนะอุปสรรค เรียกว่าเลข กวนอู ที่มีคุณสมบัติ ความซื่อสัตย์ กตัญญู ทรนง เลขลีกกี้นัมเบอร์ ในโลกนี้คือ คู่ 15 24 36 78 ส่วน 63 36 คือ การทำให้ให้มองเห็นโอกาส ทางธุรกิจ เลข 39 คือเลขวีรบุรุษ ที่จะเอาชนะอุปสรคทั้งหลายได้ ชนะทุกการแข่งขัน ชนะทุกเวที เลข 39 ยังหมายถึงความแอคทีฟ ไอที ความรัก สามารถเอาไปใช้กับ ลูกให้ขยัน ช่วยให้แอคทีฟช่วยการทำงาน และเสริมความรัก”

นอกเหนือจากเลข 639 แล้ว AIS ยังขนทัพเลขเบอร์มงคลในกลุ่มตระกูลกวนอูไม่ว่าจะเป็น 936,369, 963, 396 และ 693 มาให้ลูกค้าเลือกอย่างมากมาย พร้อมให้ทุกคนได้รับพลังและสัมผัสประสบการณ์การใช้งานที่ดีที่สุดในทุกมิติ ทั้งโครงข่ายสื่อสารที่เร็วแรงที่สุด สิทธิพิเศษที่ตอบโจทย์ และงานบริการที่ดีที่สุดจาก AIS ซึ่งผู้สนใจสามารถเป็นเจ้าของเบอร์มงคลตระกูลกวนอู เสริมพลังแห่งชัยชนะและความมั่งคั่งได้ในราคาเพียง 199 บาท พร้อมสมัครแพ็กเกจรายเดือนสำหรับลูกค้าที่เปิดเบอร์ใหม่ ขั้นต่ำ 399 บาท/เดือนเท่านั้น ที่ AIS SHOP, ร้านเทเลวิซ ตัวแทนจำหน่ายทั่วประเทศ หรือในช่องทางออนไลน์ AIS Online Storeที่มีบริการส่งฟรีถึงบ้าน  โดยสามารถค้นหาเบอร์มงคลที่ต้องการ ได้ที่ https://www.ais.th/consumers/package/postpaid/postpaid-sims

Credit:
- กองบรรณาธิการ SPACEBAR


========================================

ID: 19053
Title: กรุงศรี ออโต้ - ททท. ลุยสร้างเม็ดเงินท่องเที่ยว ดัน ศก.
Slug: go-by-krungsri-auto-travel-new-business-tourism-not-auto-loans
Published At: 2024-08-24 12:26:42
Locale: th
Excerpt: กรุงศรี ออโต้ ผนึก ททท. เดินหน้าขยายอีโคซิสเต็มด้านการท่องเที่ยว ผ่านแอปพลิเคชัน GO by Krungsri Auto รุกบริการบัดดี้ท่องเที่ยวคู่ใจผู้ใช้รถบน GO Travel
Category: ธุรกิจ-เศรษฐกิจ, business, การตลาดและแบรนด์, brand-and-marketing
Tags: 

Highlights:
- กรุงศรี ออโต้ ผนึก ททท. เดินหน้าขยายอีโคซิสเต็มด้านการท่องเที่ยว
- ผ่านแอปพลิเคชัน GO by Krungsri Auto
- รุกเป็นบัดดี้ท่องเที่ยวคู่ใจผู้ใช้รถบน GO Travel

Content:

**การประกาศ “จะเป็นแบรนด์ที่ตอบสนองความต้องการของผู้ใช้รถให้ครบทุกมิติ ด้วยการมุ่งยกระดับชีวิตของผู้ใช้รถให้ดีขึ้น” ทำให้วันนี้ เราได้เห็นกรุงศรีออโต้ ไม่ใช่แค่บริการสินเชื่อรถยนต์อย่างเดียวอีกต่อไป แต่ได้ตอบสนองผู้ใช้รถ ‘กว้างขวางขึ้น’ ล่าสุด ส่งฟีเจอร์ GO Travel ช่วยเป็นบัดดี้ท่องเที่ยวคู่ใจผู้ใช้รถ สร้างคุณค่าร่วมในการขับเคลื่อนการท่องเที่ยวในประเทศ ผ่านการกระตุ้นการท่องเที่ยวและการใช้จ่ายในชุมชน**

**นายคงสิน คงคา ประธานคณะเจ้าหน้าที่ด้านธุรกิจสินเชื่อยานยนต์ ธนาคารกรุงศรีอยุธยา จำกัด (มหาชน)** เผย ด้วยเพราะขณะนี้ ‘ภาคท่องเที่ยว เป็นตัวกระตุ้นเศรษฐกิจที่สำคัญ’ เมื่อผนวกกับเป้าหมายของ กรุงศรี ออโต้ ที่ต้องการเป็นที่ 1 ในใจผู้ใช้รถ ที่ไม่ได้จำกัดอยู่แค่สินเชื่อยานยนต์ ‘กรุงศรี ออโต้’ ร่วมกับการท่องเที่ยวแห่งประเทศไทย (ททท.) เดินหน้าขยายอีโคซิสเต็มด้านการท่องเที่ยวให้ครอบคลุมและครบวงจร เปิดตัว 10 เส้นทางใหม่ในเมืองน่าเที่ยว และสิทธิพิเศษใหม่บนฟีเจอร์ GO Travel ที่ครอบคลุมทุกมิติของการใช้รถเพื่อเดินทางท่องเที่ยว ตามพันธกิจในการสร้างสรรค์ชีวิตผู้ใช้รถให้ดีขึ้น

ซึ่งในการจับมือกับการท่องเที่ยวแห่งประเทศไทย (ททท.) ในครั้งนี้ เป็นการสร้างคุณค่าร่วมกันเพื่อสนับสนุนยุทธศาสตร์ขับเคลื่อนการท่องเที่ยวในประเทศ ผ่านการเพิ่มความมั่งคั่งให้กับพันธมิตรธุรกิจด้านการท่องเที่ยวและผู้ใช้รถทั่วไป รวมถึงสร้างรายได้ใหม่ให้กับกรุงศรี ออโต้ ต่อไปในอนาคต

**นางสาวสมฤดี จิตรจง รองผู้ว่าการด้านตลาดในประเทศ การท่องเที่ยวแห่งประเทศไทย (ททท.)** เผย ในปี 2567 การท่องเที่ยวแห่งประเทศไทย (ททท.) กำหนดเป้าด้านการท่องเที่ยวในประเทศให้คนไทยเดินทางท่องเที่ยว 200 ล้านคน-ครั้ง นำเสนอความสุขในการเดินทางท่องเที่ยวไทย เที่ยวได้ตลอด 365 วัน ภายใต้แคมเปญ **‘สุขทันที...ที่เที่ยวไทย’** **โดยผนึกกำลังกับ กรุงศรี ออโต้ เพื่อสร้างประสบการณ์ ความสุขในการขับรถท่องเที่ยวภายในประเทศ นำเสนอเส้นทางความสุข เส้นทางศรัทธา เส้นทางท่องเที่ยวหน้าฝน ให้กับผู้ใช้รถในอีโคซิสเต็มของ กรุงศรี ออโต้ เกิดการกระจายรายได้ไปสู่ทุกภูมิภาคของประเทศไทย และเป็นส่วนสำคัญที่จะทำให้เกิดรายได้ทางการท่องเที่ยวในประเทศ ไปสู่เป้าหมายรายได้รวม 1.08 ล้านล้านบาท**

สำหรับบริการ **‘บัดดี้ท่องเที่ยวคู่ใจผู้ใช้รถ’ บนฟีเจอร์ GO Travel** นำเสนอข้อมูลแนะนำสถานที่ท่องเที่ยวภายในประเทศไทย เปิดตัว 10 เส้นทางใหม่ในเมืองน่าเที่ยว ด้วยตัวช่วยวางแผนการเดินทางที่สามารถเลือกเส้นทางได้ตามใจชอบผ่านระบบนำทาง Google Maps ที่เชื่อมต่อ Apple CarPlay และ Google CarPlay พร้อมแสดงผลผ่านหน้าจอในรถ การจองที่พักและโรงแรมผ่านแพลตฟอร์มพันธมิตรด้านการท่องเที่ยว พร้อมนำเสนอสิทธิพิเศษที่ครอบคลุมเรื่องกิน ดื่ม เที่ยว ตลอดเส้นทาง นอกจากนี้ ยังมีบริการที่เกี่ยวข้องกับการใช้รถ ภายใต้แอปพลิเคชัน GO by Krungsri Auto อาทิ การดูแลตรวจสอบสภาพรถ สถานีชาร์จรถไฟฟ้า และตรวจสอบราคาน้ำมันประจำวัน 

ปัจจุบัน ฟีเจอร์ GO Travel มียอดผู้ใช้งานอยู่ที่ราว 80,000 ราย มีพันธมิตรท่องเที่ยวและร้านค้าต่าง ๆ รวมกว่า 100 ราย และสามารถช่วยกระตุ้นการใช้จ่ายและกระจายรายได้ให้ชุมชนไปแล้วรวมกว่า 3 ล้านบาท ตั้งแต่เปิดตัวเมื่อเดือนธันวาคมที่ผ่านมา 

โดยภายในปี 2567 กรุงศรี ออโต้ ตั้งเป้าให้ GO Travel มียอดผู้เข้าใช้งานเฉลี่ยอยู่ที่ 200,000 รายต่อเดือน ผ่านการเพิ่มเส้นทางในเมืองน่าเที่ยวอีก 30 เส้นทาง เปิดตัวบริการ Personalized Trip Advisor ที่ตรงกับความชอบของผู้ใช้งานแบบเต็มรูปแบบ และขยายขอบเขตความร่วมมือไปยังหน่วยงานรัฐ รัฐวิสาหกิจในชุมชน ธุรกิจการใช้รถ ธุรกิจไลฟ์สไตล์เกี่ยวกับรถ ธุรกิจเช่า-ซื้อรถ ธุรกิจท่องเที่ยว และธุรกิจประกันภัย เพื่อเพิ่มความมั่งคั่งและสร้างคุณค่าร่วมให้กับทุกภาคส่วนต่อไป

Credit:
- กองบรรณาธิการ SPACEBAR


========================================

ID: 19051
Title: ไบแนนซ์ ชูผู้นำความปลอดภัย แพลตฟอร์มสินทรัพย์ดิจิทัล
Slug: binance-risk-management-digital-asset-scam
Published At: 2024-08-24 09:52:18
Locale: th
Excerpt: ไบแนนซ์ ชูมาตรฐานใหม่แพลตฟอร์มสินทรัพย์ดิจิทัล ปลอดภัย ใช้ระบบตรวจสอบความเสี่ยงภายในที่ซับซ้อน และล้ำสมัย
Category: ธุรกิจ-เศรษฐกิจ, business, คริปโท, crypto
Tags: 

Highlights:
- ไบแนนซ์ ชูความเป็นผู้นำด้านความปลอดภัย
- สร้างมาตรฐานใหม่แพลตฟอร์มสินทรัพย์ดิจิทัล
- ตอกย้ำ แพลตฟอร์มไบแนนซ์ ใช้ระบบตรวจสอบความเสี่ยงภายในที่ซับซ้อน และล้ำสมัย

Content:

**ไบแนนซ์ (Binance) ผู้ให้บริการโครงสร้างพื้นฐานสินทรัพย์ดิจิทัลที่มีปริมาณการซื้อขายแลกเปลี่ยนสูงที่สุดในโลก เผยความสำเร็จด้านมาตรการจัดการความเสี่ยง (Risk management) ด้วยโปรแกรมตรวจจับและแจ้งเตือนการทำธุรกรรมที่น่าสงสัยบนแพลตฟอร์ม Binance ซึ่งสามารถป้องกันความเสียหายจากการหลอกลวง (Scams) และการฉ้อโกง (Fraudulent activities) ให้กับผู้ใช้ที่กำลังตกเป็นเหยื่อการหลอกลวงกว่า 1.2 ล้านราย มูลค่ารวมกว่า 2.4 พันล้านดอลลาร์สหรัฐ ภายในเวลาเพียง 7 เดือน นับตั้งแต่มกราคม – กรกฎาคม 2567**  

แพลตฟอร์มไบแนนซ์ได้ใช้ระบบตรวจสอบความเสี่ยงภายในที่ซับซ้อน และล้ำสมัย พร้อมการควบคุมดูแลหลายชั้น เพื่อช่วยลดระดับความเสี่ยงและกำหนดขอบเขตความเสี่ยงให้อยู่ในระดับที่สามารถยอมรับได้ โดยระบบการตรวจสอบดังกล่าวได้ผสมผสานการทำงานของปัญญาประดิษฐ์ (AI) เข้ากับทีมงานไบแนนซ์ เพื่อช่วยเสริมสร้างความแม่นยำและความรวดเร็วในการปกป้องผู้ใช้งานบนทุกภาคส่วนของระบบนิเวศไบแนนซ์ ไม่ว่าจะเป็น การซื้อขายแบบ P2P การชำระเงิน การถอนสินทรัพย์ดิจิทัล และอื่นๆ อีกมากมาย โดยดำเนินการตรวจสอบการทำธุรกรรมต่างๆ แบบเรียลไทม์ทุกวันตลอด 24 ชั่วโมง  

สำหรับในช่วง 7 เดือนที่ผ่านมาธุรกรรมต้องสงสัยที่ระบบได้ทำการแจ้งเตือนเข้ามามากที่สุด คือ การหลอกลวงให้ถอนสินทรัพย์ดิจิทัลออกจากเครือข่าย (Crypto scams)  ซึ่งจากทรัพย์สินมูลค่ากว่า 2.4 พันล้านดอลลาร์สหรัฐที่ระบบตรวจสอบภายในของไบแนนซ์ตรวจจับไว้ได้ มีการหลอกลวงประเภทนี้มากถึง 1.1 พันล้านดอลลาร์สหรัฐ หรือ คิดเป็น 45% ของยอดรวมทั้งหมด

**นายโรหิต วัด (Rohit Wad) ประธานเจ้าหน้าที่ฝ่ายเทคโนโลยีของไบแนนซ์** กล่าวว่า การให้ความสำคัญกับผู้ใช้งานเป็นสิ่งที่ไบแนนซ์ยึดถือมาโดยตลอด ซึ่งที่ผ่านมา เรามุ่งมั่นที่จะเป็นผู้นำในการพัฒนาและรักษามาตรฐานทางด้านเครื่องมือและกระบวนการทางเทคโนโลยี เพื่อให้แพลตฟอร์มของเราสามารถมอบความปลอดภัยให้แก่ผู้ใช้งาน รวมถึงทรัพย์สินของพวกเขาได้ตลอด 24 ชั่วโมง ซึ่งจากรายงานข้างต้นที่ได้ชี้ให้เห็นว่าไบแนนซ์สามารถป้องกันความสูญเสียที่อาจเกิดขึ้นได้กว่า 2.4 พันล้านดอลลาร์สหรัฐในช่วงเวลาเพียง 7 เดือน ถือเป็นข้อพิสูจน์อย่างดีที่แสดงให้เห็นถึงความทุ่มเทและความพยายามของเราตลอดหลายปีที่ผ่านมา

โดย ไบแนนซ์ ในฐานะผู้นำอุตสาหกรรมสินทรัพย์ดิจิทัล ยินดีอย่างยิ่งที่จะเดินหน้าสร้างสรรค์ระบบนิเวศที่ปลอดภัยยิ่งขึ้นสำหรับผู้ใช้ รวมถึงการพัฒนาระบบความปลอดภัย รวมถึงศักยภาพต่างๆ อย่างต่อเนื่อง เพื่อให้ก้าวล้ำนำหน้าเหล่าภัยคุกคามที่อาจเกิดขึ้นในอนาคต

นอกเหนือจากการเฝ้าระวังและการตรวจจับธุรกรรมที่ต้องสงสัยแล้ว ไบแนนซ์ยังมีการใช้งานเครื่องมือและมาตรการหลากหลายรูปแบบเพื่อปกป้องผู้ใช้จากการหลอกลวงที่เกี่ยวข้องกับสินทรัพย์ดิจิทัล โดยไบแนนซ์ได้แบ่งมาตรการควบคุมความเสี่ยงออกเป็น 8 ระดับตามความรุนแรง เพื่อเป็นการรักษาสมดุลระหว่างการรักษาความปลอดภัยและประสบการณ์อันดีของผู้ใช้งาน ซึ่งมาตรการดังกล่าวครอบคลุมตั้งแต่   
\- การแจ้งเตือนแบบป๊อปอัพที่ได้รับการปรับแต่งเฉพาะ (Customized Pop-Up Notification)   
\- การระงับธุรกรรมชั่วคราว  (Cooling-Down)   
\- การโทรศัพท์แจ้งเตือนผู้ใช้งานที่กำลังตกเป็นเหยื่อการหลอกลวง (Wake-Up Call) 

นอกจากนี้ ไบแนนซ์ยังมีช่องทางการจัดการคำร้องที่หลากหลาย ทั้งระบบอัตโนมัติและการดูแลจากเจ้าหน้าที่ เพื่อช่วยเหลือผู้ใช้งานที่มีแนวโน้มความเสี่ยงว่าอาจทำธุรกรรมที่ต้องสงสัยและต้องการได้รับการแก้ไขปัญหาเหล่านั้นอย่างทันท่วงที

ทั้งนี้ แม้ว่าไบแนนซ์จะเดินหน้าดำเนินการปฏิบัติงานอย่างเต็มที่เพื่อปกป้องและรักษาความปลอดภัยของสินทรัพย์ผู้ใช้งาน แต่สิ่งสำคัญที่สุดที่ไบแนนซ์เน้นย้ำอย่างต่อเนื่องคือ ผู้ใช้งานต้องมีความตระหนักรู้และระมัดระวังด้วยตนเองเช่นกัน

นอกจากนี้ จนถึงเดือนกรกฎาคมที่ผ่านมา ไบแนนซ์ยังได้กู้คืนเงินลงทุนของบุคคลภายนอกที่สูญหายและถูกขโมยได้ถึง 73 ล้านดอลลาร์สหรัฐอีกด้วย ซึ่งหลังจากนี้ ไบแนนซ์จะยังเดินหน้าสร้างสรรค์นวัตกรรมและขยายมาตรการรักษาความปลอดภัยเพื่อสร้างสภาพแวดล้อมที่ปลอดภัยไร้กังวลแก่ผู้คนทั้งในและนอกแพลตฟอร์ม

Credit:
- กองบรรณาธิการ SPACEBAR


========================================

ID: 19052
Title: ขอโทษชาวแพร่ ไม่ได้ลงพื้นที่ตามตั้งใจ
Slug: pm-ing-flood-24aug2024
Published At: 2024-08-24 09:43:04
Locale: th
Excerpt: ‘นายกฯ อิ๊งค์’ ขอโทษชาวแพร่ ไม่ได้ลงพื้นที่ตามตั้งใจ
Category: สังคม-ความเป็นอยู่, social, สุขภาพและคุณภาพชีวิต, health-and-safety
Tags: 

Highlights:
- ‘นายกฯ อิ๊งค์’ ขอโทษชาวแพร่ ไม่ได้ลงพื้นที่ตามตั้งใจ ส่งกำลังใจ ผ่าน สส.ช่วยดูแล
- ด้าน ปภ.เร่งช่วยเหลือประชาชนอย่างต่อเนื่อง

Content:

แพทองธาร ชินวัตร นายกรัฐมนตรี โพสต์ข้อความผ่าน X ขอโทษชาว จ.แพร่ ที่ไม่ได้ลงพื้นที่ ตามที่วางกำหนดการลงพื้นที่ดูสถานการณ์อุทกภัย จ.แพร่ และ จ.น่าน ในวันนี้ (24 ส.ค.) ว่า “ต้องขออภัยพี่น้องประชาชน จ.แพร่ เป็นอย่างสูงค่ะ จากเดิมที่ดิฉันตั้งใจจะลงพื้นที่ 2 จังหวัดคือน่านแพร่ในวันนี้ แต่เนื่องจากสภาพอากาศในพื้นที่ทำให้ไม่สามารถเดินทางไป จ.แพร่ได้ ในวันนี้จึงเป็นการเดินทางไป จ.น่านได้เพียงจังหวัดเดียว โดยจะไปที่ อ.เมือง และ อ.ภูเพียง ต้องขออภัยอีกครั้งค่ะ ดิฉันขอส่งกำลังใจให้พี่น้อง จ.แพร่ ผ่านทาง สส. ทั้ง 3 ท่านของพรรคเพื่อไทยที่ตอนนี้ติดตามสถานการณ์ในพื้นที่อย่างใกล้ชิด และประสานความช่วยเหลืออยู่อย่างต่อเนื่อง ความเดือดร้อนของพี่น้องประชาชน เป็นสิ่งที่ดิฉันและทีมงานให้ความสำคัญและมุ่งมั่นที่จะแก้ปัญหาให้ได้ค่ะ ดิฉันขอส่งความห่วงใย และกำลังใจให้พี่น้องประชาชน เจ้าหน้าที่กำลังปฏิบัติงานอย่างเต็มกำลังในทุกจังหวัด ซึ่งรวมถึงใน จ.ภูเก็ต ที่มีเหตุการณ์ดินถล่มด้วย (ทราบจากพื้นที่ว่าตอนนี้คลี่คลายแล้ว เหลือการจัดการพื้นที่) ดิฉันและทีมงานจะติดตามสถานการณ์อย่างใกล้ชิดค่ะ”

ด้านไชยวัฒน์ จุนถิระพงศ์ อธิบดีกรมป้องกันและบรรเทาสาธารณภัย (ปภ.) เปิดเผยว่า ปัจจุบัน ยังคงมีสถานการณ์ในพื้นที่ 7 จังหวัด รวม 43 อำเภอ 187 ตำบล 1,069 หมู่บ้าน ประชาชนได้รับผลกระทบ 21,971 ครัวเรือน ดังนี้

1.เชียงราย เกิดน้ำท่วมในพื้นที่ 11 อำเภอ ได้แก่ อ.เวียงชัย อ.เชียงแสน อ.ป่าแดด อ.พญาเม็งราย อ.แม่สาย อ.แม่จัน อ.เทิง อ.เชียงของ อ.ขุนตาล อ.เวียงแก่น และ อ.เวียงป่าเป้า รวม 33 ตำบล 231 หมู่บ้าน ประชาชนได้รับผลกระทบ 5,381 ครัวเรือน ระดับน้ำลดลง

2.พะเยา เกิดน้ำท่วมในพื้นที่ 6 อำเภอ ได้แก่ อ.ปง อ.เชียงม่วน อ.ดอกคำใต้ อ.ภูซาง อ.เมืองฯ และ อ.เชียงคำ รวม 40 ตำบล 313 หมู่บ้าน ประชาชนได้รับผลกระทบ 3,500 ครัวเรือน ระดับน้ำลดลง

3.น่าน เกิดน้ำท่วมในพื้นที่ 11 อำเภอ ได้แก่ อ.เฉลิมพระเกียรติ อ.เวียงสา อ.นาน้อย อ.เชียงกลาง อ.ทุ่งช้าง อ.บ้านหลวง อ.ท่าวังผา อ.ปัว อ.ภูเพียง อ.เมืองฯ และ อ.บ่อเกลือ รวม 56 ตำบล 283 หมู่บ้าน ประชาชนได้รับผลกระทบ 10,517 ครัวเรือน ระดับน้ำลดลง

4.แพร่ เกิดน้ำท่วมในพื้นที่ 5 อำเภอ ได้แก่ อ.ร้องกวาง อ.สอง อ.เมืองฯ อ.สูงเม่น และ อ.หนองม่วงไข่ รวม 23 ตำบล 102 หมู่บ้าน ประชาชนได้รับผลกระทบ 383 ครัวเรือน ระดับน้ำลดลง

5.เพชรบูรณ์ เกิดน้ำท่วมในพื้นที่ 3 อำเภอ ได้แก่ อ.วังโป่ง อ.ชนแดน และ อ.เมืองฯ รวม 6 ตำบล 22 หมู่บ้าน ประชาชนได้รับผลกระทบ 1,726 ครัวเรือน ระดับน้ำลดลง

6.อุดรธานี เกิดน้ำท่วมในพื้นที่ 6 อำเภอ ได้แก่ อ.เมืองฯ อ.ไชยวาน อ.กู่แก้ว อ.เพ็ญ อ.หนองหาน และ อ.ประจักษ์ รวม 26 ตำบล 109 หมู่บ้าน ประชาชนได้รับผลกระทบ 255 ครัวเรือน ระดับน้ำลดลง

7.ภูเก็ต เกิดน้ำท่วมและเกิดดินสไลด์ในพื้นที่ อ.เมืองฯ รวม 3 ตำบล 9 หมู่บ้าน ประชาชนได้รับผลกระทบ 209 ครัวเรือน มีผู้เสียชีวิต 10 ราย และผู้ได้รับบาดเจ็บ 19 ราย สถานการณ์คลี่คลายแล้ว

ภาพรวมสถานการณ์ระดับน้ำลดลงทุกพื้นที่ สำหรับการแก้ไขปัญหาและให้การช่วยเหลือประชาชนที่ได้รับผลกระทบจากอุทกภัย กรมป้องกันและบรรเทาสาธารณภัย โดยสำนักงานป้องกันและบรรเทาสาธารณภัยจังหวัดได้ประสานจังหวัด องค์กรปกครองส่วนท้องถิ่น และหน่วยงานที่เกี่ยวข้องลงพื้นที่ช่วยเหลือผู้ประสบภัยและแก้ไขปัญหาความเดือดร้อนอย่างเร่งด่วน โดยระดมกำลังเจ้าหน้าที่ชุดปฏิบัติการพร้อมเครื่องจักรกลด้านสาธารณภัย อาทิ เครื่องสูบส่งน้ำระยะไกล เครื่องสูบน้ำ รถเคลื่อนย้ายผู้ประสบภัย และรถผลิตน้ำดื่ม เพื่อแก้ไขปัญหา เร่งระบายน้ำ บรรเทาความเดือดร้อนแก่ประชาชนที่ได้รับผลกระทบจากสถานการณ์ภัย และผลิตน้ำดื่มสะอาดแจกจ่ายให้แก่ประชาชนที่ได้รับผลกระทบ สำหรับพื้นที่ที่สถานการณ์คลี่คลายแล้วได้ระดมกำลังเจ้าหน้าที่ฟื้นฟูพื้นที่ประสบภัยให้กลับสู่ภาวะปกติโดยเร็ว เพื่อให้ประชาชนสามารถกลับมาดำเนินชีวิตได้ตามปกติโดยเร็วที่สุด รวมถึงจัดเจ้าหน้าที่เข้าสำรวจและจัดทำบัญชีความเสียหาย เพื่อดำเนินการช่วยเหลือตามระเบียบกระทรวงการคลังฯ ต่อไป

Credit:
- กองบรรณาธิการ SPACEBAR


========================================

ID: 19041
Title:  ทำไม 7-11 ญี่ปุ่นถึงถูกบริษัทต่างชาติหมายตาจะซื้อกิจการ 
Slug: why-retail-giant-7-eleven-is-on-rival-shopping-list
Published At: 2024-08-24 09:00:00
Locale: th
Excerpt:  เจาะเบื้องลึกทำไมบริษัทต่างชาติถึงหมายตาเทกโอเวอร์ 7-Eleven ญี่ปุ่น 
Category: ต่างประเทศ, world
Tags: 

Highlights:
- บริษัทญี่ปุ่นขนาดใหญ่แบบ Seven & i ไม่เคยถูกบริษัทต่างชาติซื้อมาก่อน มีแต่บริษัทญี่ปุ่นเข้าไปเทกโอเวอร์ธุรกิจต่างชาติ
- หากดีลซื้อขายครั้งนี้สำเร็จจะเป็นการซื้อบริษัทสัญชาติญี่ปุ่นโดยบริษัทต่างชาติที่ใหญ่ที่สุดเท่าที่เคยมีมา
- ปีที่แล้วรัฐบาลญี่ปุ่นปรับเปลี่ยนกฎเกณฑ์ใหม่ให้บริษัทสัญชาติญี่ปุ่นปฏิเสธข้อเสนอเทกโอเวอร์กิจการที่น่าสนใจได้ยากขึ้น
- ผู้เชี่ยวชาญตั้งข้อสังเกตว่า หลังจากนี้บริษัทใหญ่ๆ ในญี่ปุ่นจะตกเป็นเป้าในการเทกโอเวอร์อีกหรือไม่

Content:

การเสนอซื้อกิจการร้านสะดวกซื้อ 7-Eleven ของบริษัท Seven & i ในญี่ปุ่นโดย Alimentation Couche-Tard เจ้าของเชนร้านสะดวกซื้อยักษ์ใหญ่ Circle K จากแคนาดา **สร้างแรงสั่นสะเทือนไปทั่วญี่ปุ่น** เพราะบริษัทญี่ปุ่นขนาดใหญ่แบบนี้ไม่เคยถูกบริษัทต่างชาติซื้อมาก่อน มีแต่บริษัทญี่ปุ่นเข้าไปเทกโอเวอร์ธุรกิจต่างชาติ

เรามีสาขามากกว่าแม็คโดนัลด์หรือสตาร์บัคส์เสียอีก

7-11 คือเชนร้านสะดวกซื้อที่**ใหญ่ที่สุดในโลก** มีสาขารวมกันกว่า 85,000 ร้านใน 20 ประเทศและดินแดนทั่วโลก โดยราว 1 ใน 4 อยู่ในญี่ปุ่น และอีกราว 10,000 สาขาในสหรัฐฯ 

ขณะที่ Circle K มีสาขาเกือบ 17,000 แห่งใน 31 ประเทศและดินแดน โดยมากกว่าครึ่งอยู่ในอเมริกาเหนือ แต่**มีมูลค่ามากกว่า Seven & i เกือบ 2 เท่า**คือ 58,500 ล้านดอลลาร์สหรัฐ ซึ่งส่วนหนึ่งเป็นเพราะค่าเงินเยนที่อ่อนลงด้วย  

หากดีลซื้อขายครั้งนี้สำเร็จจะเป็น**การซื้อบริษัทสัญชาติญี่ปุ่นของบริษัทต่างชาติที่ใหญ่ที่สุดเท่าที่เคยมีมา** มากกว่าการเทกโอเวอร์กิจการชิปของ Toshiba โดยบริษัท Bain Capital มูลค่า 18,000 ล้านดอลลาร์สหรัฐเมื่อปี 2017 และการควบรวมกิจการของ Seven & i กับ Couche-Tard จะสร้างเครือข่ายร้านสะดวกซื้อมากกว่า 100,000 แห่งทั่วโลก ซึ่งถือเป็น**ร้านสะดวกซื้อที่ใหญ่ที่สุดและขยายวงกว้างที่สุดในโลก** 

#### **รัฐบาลญี่ปุ่นหนุนควบรวมกิจการ** 

ข้อเสนอซื้อกิจการนี้เกิดขึ้นหลังจากรัฐบาลญี่ปุ่นปรับเปลี่ยนกฎเกณฑ์ใหม่ให้**บริษัทสัญชาติญี่ปุ่นปฏิเสธข้อเสนอเทกโอเวอร์กิจการได้ยากขึ้น**เมื่อปีที่แล้ว ด้วยความหวังว่าจะกระตุ้นการลงทุนจากต่างชาติได้มากขึ้น โดยกำหนดให้บอร์ดบริษัทที่ได้รับข้อเสนอซื้อกิจการพิจารณาผลประโยชน์ของผู้ถือหุ้น และต้องพิจารณาข้อเสนอ “อย่างจริงใจ” แทนที่จะรีบปฏิเสธตั้งแต่ต้น 

ด้านนักวิเคราะห์มองว่าการที่**ค่าเงินเยนอ่อนลงและอัตราดอกเบี้ยที่ไม่สูงมาก**ช่วยทำให้การซื้อบริษัทญี่ปุ่น รวมทั้ง Seven & i มีราคาที่จับต้องได้สำหรับบริษัทต่างชาติ ผลก็คือ มีบริษัทต่างชาติซื้อกิจการญี่ปุ่นเพิ่มขึ้น 

ข้อมูลของ LSEG พบว่า ตลอดทั้งปีนี้มีการประกาศซื้อขายกิจการมูลค่ารวม 15,300 ล้านดอลลาร์สหรัฐ เพิ่มจาก 3,900 ล้านดอลลาร์สหรัฐในช่วงเวลาเดียวกันของปีก่อน ซึ่งเป็นระดับที่สูงที่สุดนับตั้งแต่ปี 2007 ที่ซื้อขายกันรวม 21,700 ล้านดอลลาร์สหรัฐ 

#### **ดีลอาจถูกสกัด** 

นีล ซอนเดอร์ส กรรมการผู้จัดการบรัทวิเคราะห์ข้อมูลและที่ปรึกษา GlobalData เผยกับ CNN ว่า การควบรวมกันจะทำให้ Seven & i กับ Couche-Tard **ควบคุมตลาดร้านสะดวกซื้อเกือบ 1 ใน 5 ของสหรัฐฯ** และนั่นอาจจะดึงดูดให้หน่วยงานด้าน**การผูกขาดตลาด**อย่างคณะกรรมาธิการว่าด้วยการค้าแห่งสหพันธรัฐ (FTC) ของสหรัฐฯ เข้ามาตรวจสอบ เหมือนกับที่บริษัท Kroger ยักษ์ใหญ่ค้าปลีก ต้องยุติดีลควบรวมกับคู่แข่งรายเล็กอย่าง Albertsons มูลค่า 25,000 ล้านดอลลาร์สหรัฐเมื่อปี 2022 เพราะขัดกับกฎหมายต่อต้านการผูกขาด 

ซอนเดอร์สเผยอีกว่า “อุปสรรคอีกอย่างหนึ่งของการควบรวมคือ **ความยุ่งยากในการซื้อบริษัทญี่ปุ่น** แม้ว่าจะมีการปฏิรูปเพื่อให้การเทกโอเวอร์ง่ายขึ้น แต่บริษัทญี่ปุ่นส่วนใหญ่มักจะระมัดระวังและต่อต้านการเปลี่ยนแปลง”

#### **ความเปราะบางของ Seven & i**

ข้อเสนอซื้อกิจการโดย Couche-Tard เน้นย้ำให้เห็นความเปราะบางของ Seven & i ในญี่ปุ่น เนื่องจากความพยายามในการปรับโครงสร้างของบริษัทไม่สามารถสร้างความประทับใจให้แก่ตลาดหุ้น 

หลังประกาศข้อเสนอซื้อเมื่อวันจันทร์ (19 ส.ค.) หุ้นของ Seven & i พุ่งขึ้นจากวันก่อนหน้า 23% ส่วนมูลค่าการตลาดของบริษัทขยับมาอยู่ที่ 5.6 ล้านล้านเยน **เพิ่มขึ้นมาเกือบ 1 ล้านล้านเยน**จากวันศุกร์ที่ 16 แต่ถึงอย่างนั้นก็ยังต่ำกว่ามูลค่าตลาดของ Couche-Tard  

เหตุผลหนึ่งที่ทำให้มูลค่าตลาดของ Seven & i ต่ำกว่า Couche-Tard คือ **ประสิทธิภาพการดำเนินธุรกิจ** อัตราผลตอบแทนจากการลงทุนของ Couche-Tard อยู่ที่ 11% สูงกว่าของ Seven & i ซึ่งได้เพียง 3% ตามข้อมูลของ QUICK FactSet 

“เมื่อเปรียบเทียบกับ 7-Eleven แล้ว Alimentation มีร้านสะดวกซื้อในปั๊มน้ำมันในย่านชานเมืองที่ทำกำไรได้สูงกว่า ซึ่งสะท้อนให้เห็นความแตกต่างของประสิทธิภาพในการสร้างรายได้” นักวิเคราะห์รายหนึ่งจากบริษัทหลักทรัพย์ที่ไม่ใช่ญี่ปุ่นเผยกับ Nikkei Asia  

Seven & i มีธุรกิจหลากหลาย รวมทั้งร้านสะดวกซื้อและซูเปอร์มาร์เก็ต (แต่ร้านสะดวกซื้อทำกำไรได้มากกว่า 40% ของกำไรจากการดำเนินการทั้งหมด) แต่**การบริหารจัดการแบบกลุ่มบริษัททำให้ถูกวิจารณ์ว่าไม่มีประสิทธิภาพ** และบรรดาผู้ถือหุ้นนักเคลื่อนไหว (activist shareholder) มักจะกดดันให้บริษัทปฏิรูปโครงการองค์กร 

ปี 2015 **Third Point** บริษัทเฮดจ์ฟันด์จากสหรัฐฯ เข้าซื้อหุ้น Seven & i ในสัดส่วนไม่ถึง 5% และเรียกร้องให้ปฏิรูปองค์กร รวมทั้งการปรับโครงสร้างธุรกิจห้างสรรพสินค้าในเครืออย่าง Sogo & Seibu 

และเมื่อปีที่แล้ว **ValueAct Capital** เฮดจ์ฟันด์อีกเจ้าหนึ่งจากสหรัฐฯ ได้เสนอวาระประชุมเรียกร้องให้แยกซูเปอร์สโตร์อย่าง Ito-Yokado และธุรกิจอื่นๆ ออกไป รวมทั้งเรียกร้องให้ ริวอิชิ อิซะกะ ลาออก  

Seven & i ทำตามข้อเรียกร้องหลายอย่าง เช่น ขาย Sogo & Seibu ให้กองทุนสหรัฐฯ ในเดือนกันยายนปีที่แล้ว และ Ito-Yokado ซึ่งเป็นธุรกิจดั้งเดิมของบริษัท ได้หยุดจำหน่ายเสื้อผ้าที่ผลิตภายใต้แบรนด์ของตัวเอง และวางแผนที่จะปิด 33 สาขาภายในสิ้นเดือนกุมภาพันธ์ 2026   

แต่ความพยายามเหล่านี้ก็**ยังไม่เพียงพอที่จะทำให้การประเมินของตลาดดีขึ้น** หุ้นของ Seven & i ร่วง 6% เมื่อวันศุกร์ (16 ส.ค.) จากช่วงสิ้นปีที่แล้ว สวนทางกับค่าเฉลี่ยของดัชนี Nikkei ในช่วงเวลาเดียวกันที่ขยับขึ้น 14%  

อิซะกะตั้งเป้าให้ Seven & i เป็นบริษัทค้าปลีกระดับโลกโดยเน้นอาหารเป็นหลัก แต่ตลาดหลักของ Seven & i อย่างญี่ปุ่นและร้านสะดวกซื้อในสหรัฐฯ **กำลังเผชิญกับการชะลอตัว** กำไรจากการดำเนินธุรกิจร้านสะดวกซื้อในญี่ปุ่นช่วงเดือนมีนาคม-พฤษภาคมลดลง 4% เมื่อเทียบกับช่วงเวลาเดียวกันของปีก่อน ส่วนยอดขายของสาขาเดิมในเดือนกรกฎาคมลดลง 0.6% และลดลงติดต่อกันเป็นเดือนที่ 2 แล้ว 

ส่วนธุรกิจร้านสะดวกซื้อในต่างประเทศซึ่งมีสัดส่วน 70% ของรายได้จากการดำเนินการทั้งหมด **มีรายได้ลดลง 80%** ในช่วงเดือนมีนาคม-พฤษภาคม ในสหรัฐฯ นั้นกำลังซื้อของครอบครัวที่มีรายได้น้อยลดลงเนื่องจากภาวะเงินเฟ้อที่หนักหน่วงขึ้น ส่งผลกระทบกับสาขาที่ตั้งอยู่ในเขตเมืองต่างๆ และทำให้ยอดขายสาขาเดิมลดลงติดต่อกัน 11 เดือนแล้ว 

อดีตพนักงานของ 7-Eleven รายหนึ่งเผยกับ Nikkei Asia ว่า “ปีนี้จะครบรอบ 50 ปีที่ 7-Eleven เปิดบริการในญี่ปุ่น **แต่บริษัทยังคงพึ่งพาโมเดลความสำเร็จในอดีต**” ทำให้ไม่สามารถปรับตัวให้เข้ากับสังคมที่เปลี่ยนแปลงไปได้อย่างเต็มที่

#### **บริษัทอื่นๆ อาจตกเป็นเป้าเทกโอเวอร์มากขึ้น** 

ในขณะที่ Seven & i กำลังพิจารณาว่าจะอยู่ในมือของเจ้าของที่เป็นคนญี่ปุ่นต่อไป หรือจะกลับคืนสู่ถิ่นเก่าในอเมริกาเหนือ (7-Eleven มีต้นกำเนิดในเมืองดัลลัส รัฐเท็กซัส) ผู้เชี่ยวชาญกำลังตั้งข้อสังเกตว่า **หลังจากนี้บริษัทใหญ่ๆ ในญี่ปุ่นจะตกเป็นเป้าในการเทกโอเวอร์หรือไม่** 

มาโนช เจน จากบริษัทเฮดจ์ฟันด์ Maso Capital  ในฮ่องกงเผยกับ CNN ว่า ตอนนี้ “คณะกรรมการและทีมบริหารของญี่ปุ่นเต็มใจมากขึ้นในการรับเงินทุนจากต่างชาติและเปิดรับข้อเสนอจากต่างประเทศ” และว่า นักลงทุนต่างชาติอาจสนใจเดินหน้าเข้ามาซื้อบริษัทญี่ปุ่นมากขึ้น 

นอกจากนี้ การเปลี่ยนแปลงการลงทุนของโลกท่ามกลางความตึงเครียดระหว่างสหรัฐฯ กับจีนยัง**ส่งผลต่อโมเมนตัมการซื้อขายบริษัทญี่ปุ่น** 

ดันแคน คลาร์ก ประธานและผู้ก่อตั้งบริษัทที่ปรึกษาด้านการลงทุน BDA เผยว่า Reuters ว่า “ญี่ปุ่นเป็นประเทศที่มีเศรษฐกิจเติบโตเต็มที่ที่ใหญ่ที่สุดในภูมิภาคนอกประเทศจีน การส่งเสริมธุรกิจให้ย้ายฐานการผลิตออกจากประเทศเผด็จการมายังประเทศพันธมิตร (Friendshoring) กำลังกระตุ้นการผลิตในท้องถิ่น **การดำเนินธุรกิจไปทั่วโลกของบริษัทญี่ปุ่นก็เป็นสิ่งที่น่าดึงดูดสำหรับนักลงทุนเช่นกัน** อย่าว่าแต่ประตูกำลังเปิดกว้างเลย ตอนนี้ยังรู้สึกถึงการเปลี่ยนแปลงและความเป็นไปได้” และว่า การสิ้นสุดของภาวะเงินฝืดในญี่ปุ่นอาจนำมาซึ่งโอกาสที่ดีสำหรับนักลงทุน 

#### **มุมมองจากคนญี่ปุ่น** 

คิรินะ หญิงวัยเลข 5 ที่ช็อปปิ้งอยู่ใน 7-Eleven ย่านอาสะคุสะของกรุงโตเกียวเผยกับ Bloomberg ว่า “ฉันอยากให้ร้านดำเนินการโดยบริษัทญี่ปุ่น เพราะพวกเขาสะท้อนรสชาติและความต้องการของพวกเราลงในสินค้าต่างๆ ในราคาจับต้องได้ แต่เมื่องมองในแง่โลกาภิวัฒน์ การซื้อขายหุ้นอาจถูกต้อง เพราะบริษัทญี่ปุ่นจำเป็นต้องแข็งแกร่งในแง่ของการเงินและต้องเป็นสากลมากกว่านี้” 

คิตะ สาววัยเลข 2 บอกว่า “ในแง่ของการบริการ พวกเขามีความเป็นเอกลักษณ์ของญี่ปุ่น ฉันจึงกังวลว่าสิ่งนี้จะเปลี่ยนไป แต่ 7-Eleven ไม่ควรอยู่ในญี่ปุ่นและควรขยายออกไปต่างประเทศ” 

Photo by AFP / CHARLY TRIBALLEAU

Credit:
- จารุณี นาคสกุล
- คมกริบ จันทร์เพ็ชร


========================================

ID: 19050
Title: นโยบายเศรษฐกิจ ของพ่อนายกฯ
Slug: politics-thaksin-shows-vision-economic-business
Published At: 2024-08-23 18:11:41
Locale: th
Excerpt: Deep SPACE – ไม่เชื่อ ก็ต้องเชื่อ กับความเก๋าเกมทั้งด้านการเมืองและเศรษฐกิจของอดีตนายกฯ ทักษิณ จากการโชว์วิสัยทัศน์ เดี่ยวไมโคโฟน เมื่อคืนที่ผ่านมา อาจทำให้หลายคนที่ได้ฟัง ไม่ว่าจะเป็นประชาชนคนตาดำๆ ไปจนถึงนักธุรกิจ สัมผัสได้ถึงแสงแห่งความหวังว่าประเทศไทยจะดีขึ้น ติดตามใน Deep SPACE...ลึกกว่าที่รู้
Category: Deep SPACE, deep-space
Tags: 

Highlights:
- ประหนึ่งแถลงนโยบายของรัฐบาลชุดใหม่ นอกสภาฯ


- เสมือนประธานที่ปรึกษา (เงา) ให้กับนายกรัฐมนตรี 

- เห็นเป้าหมายและทิศทางที่ชัดเจน

Content:

มาถึงนาทีนี้ คงไม่ต้องสงสัยแล้วว่า **ใครคือผู้ที่มีอำนาจที่แท้จริงในรัฐบาล ‘อิ๊งค์ 1’**ของ นายกฯ แพทองธาร ชินวัตร หลังจากงานเปิดตัวของ ‘ซุปเปอร์แด๊ดดี้’ ทักษิณ ชินวัตร พ่อนายกฯ ที่สยามพารากอน ฮอลล์ เมื่อคืนวันที่ 22 สิงหาคมที่ผ่านมา 

หากพิจารณาจากบริบทและองค์ประกอบทุกอย่างที่เกิดขึ้นเมื่อคืนนี้ ประวัติศาสตร์การเมืองไทยอาจจะต้องจารึกไว้ว่า ทั้งหมดแทบไม่ต่างอะไรกับ **‘การแถลงนโยบายของรัฐบาลชุดใหม่’** **นอกสภาฯ ผ่านปากของอดีตนายกฯ ทักษิณ ที่ถือสิทธิ์ในฐานะพ่อที่ครอบครอง นายกฯ อิ๊งค์ ไว้โดยสิ้นเชิง**

ที่สำคัญยังเท่ากับเป็นการประกาศการกลับเข้ามามีอำนาจที่ได้รับการประทับตรายอมรับ และรับรองจากบรรดานักธุรกิจระดับ ‘บิ๊กเนม’ และนักการเมืองที่เป็นกลุ่มชนชั้นนำทางสังคมที่มาร่วมงานกันแน่นขนัด แถมยังมีการถ่ายทอดสดผ่านดิจิทัลทีวีของสื่อใหญ่ค่ายบางนา ตลอดทั้งงาน 

เพราะอย่างนี้ สำหรับใครที่เพิ่งตื่นและพบกับความจริงตรงหน้าว่า ‘ประเทศไทย’กำลังกลับไปอยู่ในมือของ ‘ทักษิณ’ เหมือน 20 ปีที่แล้ว **คงต้องทำใจกันหนักหน่อย**แต่ก็ต้องยอมรับสภาพว่าจากกลไกลที่บิดเบี้ยวของระบอบประชาธิปไตยแบบไทย ๆ ทุกอย่างก็นำพามาถึงจุดนี้ 

ในทางการเมือง นี่คือการประกาศชัยชนะของปฎิบัติการ ‘**เช็คบิล’ กินรวบ** เกือบทุกพรรคการเมืองให้เข้ามาอยู่ภายใต้อำนาจของทักษิณใหม่อีกครั้ง ยกเว้นพรรคประชาชนของพลพรรคสีส้ม โดยมีเดิมพันครั้งใหญ่ที่แพ้ไม่ได้ของอดีตนายกฯ ทักษิณผู้เป็นพ่อที่ต้องยอมทิ้งไพ่ใบสุดท้าย คือ ลูกสาวสุดรักให้มายืนแถวหน้าแทนตัวเอง  

หากตัด **‘อคติ’** ในใจออกไปก่อน ไม่ว่าจะรักหรือเกลียด แต่สิ่งหนึ่งที่ปฎิเสธไม่ได้ คือ ปัญหาที่ผ่านมาที่ทำให้เศรษฐกิจไทยตกอยู่ในสภาวะที่เรียกว่า **Lost Decade**หรือทศวรรษที่หายไปยาวนานกว่า ‘สองทศวรรษ’ จนทำให้ GDP ของไทยโตต่ำกว่าศักยภาพมาอย่างยาวนาน ซึ่งปัญหามาจากความสัมพันธ์ในเรื่องของอำนาจและความเข้าใจในเรื่องเศรษฐกิจเป็นสำคัญ

ในบางช่วงเวลาเราได้คนที่มีอำนาจ แต่ขาดความเข้าใจเรื่องเศรษฐกิจ และบางช่วงเวลาเราได้คนที่เข้าใจเรื่องเศรษฐกิจแต่ไม่มีอำนาจ ทำให้การขับเคลื่อนนโยบายด้านเศรษฐกิจของไทยตกอยู่ในสภาพ ‘ตกหลุมอากาศ’ มาเป็นระยะ ๆ 

**ครั้งนี้จึงอาจจะเป็นครั้งแรกที่ปัจจัยด้านการเมือง ทำให้ประเทศไทยจะมีผู้ที่มีทั้งอำนาจและเข้าใจเรื่องบริบทของเศรษฐกิจไทย มานั่งในตำแหน่งประธานที่ปรึกษา(เงา)ให้กับนายกรัฐมนตรี** 

สำหรับหลายคนอาจจะวิพากษ์ว่า สิ่งที่ ‘ซุปเปอร์แด๊ดดี้’ ทักษิณ แสดงวิสัยทัศน์ Vision for Thailand 2024 ไม่ใช่เรื่องใหม่ แต่ก็ต้องยอมรับว่า นโยบายและแผนงานต่าง ๆ ที่มีการเปิดเผยเมื่อคืนนี้ ทำให้เห็นถึง**เป้าหมายและทิศทางของรัฐบาลในการขับเคลื่อนเศรษฐกิจไทย**ที่ชัดเจนมากกว่าตลอดหนึ่งปีที่ผ่านมาของ อดีตนายกฯ เศรษฐา ที่เต็มไปด้วยความคลุมเครือ

อดีตนายกฯ ทักษิณ ยังคงมีกรอบความคิดในการกำหนด**นโยบายเศรษฐกิจแบบเปิดเสรี**ในทุก ๆ ด้าน และเชื่อในการเรื่องของการเปิดกว้างของ **‘โอกาส’** โดยมีเป้าหมายที่จะขยายอัตราการเติบโตของเศรษฐกิจไทยด้วยการเปิดเสรีในภาคบริการในหลาย ๆ ด้าน เห็นได้จากแนวคิดในเรื่องของการเปิดเอนเตอร์เทนเมนท์ คอมเพล็กซ์ การนำธุรกิจสีเทาขึ้นบนดิน การส่งเสริมเรื่อง Soft Power การเปิดให้ต่างชาติเช่าที่ดิน 99 ปี ตลอดจนการเปิดเสรีภาคการเงิน และตลาดทุน 

ขณะเดียวกันยังมีแผนที่จะเร่งและรื้อฟื้น โครงการเมกะโปรเจ็คต์ หลาย ๆ โครงการให้เกิดขึ้นเป็นรูปธรรม ไม่ว่าจะเป็น โครงการแลนด์บริดจ์ โครงการถมทะเล โครงการรถไฟฟ้าความเร็วสูง โครงการพัฒนาสนามบิน ไปจนถึง โครงการดาวเทียม หรือ การส่งเสริมเรื่องยานยนต์แห่งอนาคต และเรื่องของศูนย์ดาต้าเซ็นเตอร์

อย่างไรก็ตาม ในระหว่างที่จะต้องผลักดันโครงการเหล่านี้ให้เกิดขึ้นเป็นรูปธรรมที่ต้องใช้เวลา จึงจำเป็นต้อง**ผลักดันโครงการ Quick Win เพื่อเรียกคะแนนนิยมทางการเมือง** และดึงความเชื่อมั่นให้กลับมาให้เร็วที่สุด โดย**เน้นในเรื่อง ‘ผลลัพธ์’ที่ย่อมสำคัญกว่า ‘วิธีการ’**  

_เพราะเหตุนี้ เขาจึงยอมที่จะปรับแผนโครงการดิจิทัลวอลเล็ตใหม่ โดยการแจกเงินหมื่นบาททันทีให้กับ กลุ่มเปราะบางและพิการ ที่มีราว 14-15 ล้านคน ภายในเดือนกันยายนนี้ โดยอาศัยเงินงบประมาณกลางปี 2567 ที่มีอยู่ในมือราว 1.65 แสนล้านบาท_

ในเวลาเดียวกัน ทักษิณ ยังพุ่งเป้าไปที่การ**แก้ไขปัญหาหนี้ครัวเรือน** ที่กำลังเป็นปัญหาที่กัดกร่อนเศรษฐกิจไทยในเวลานี้ และมีการวางแนวทางที่จะกำหนดนโยบายปรับโครงสร้างหนี้ครั้งใหญ่ให้กับลูกหนี้ทั้งรายย่อยและ SME โดยใช้กลไกของ AMC บริษัทบริหารสินทรัพย์ ที่จะทำหน้าที่ในการซื้อหนี้ออกมาจากสถาบันการเงินเพื่อมาบริหาร 

ในการ**ส่งเสริมตลาดทุน** เขาก็วางแนวทางที่จะใช้ **กองทุนวายุภักษ์** เพื่อให้เป็นกลไกสำคัญในการช่วยพยุงตลาดหุ้น เพื่อดึงความเชื่อมั่นของนักลงทุนให้กลับมา นอกเหนือจากการเข้าไปสังคยานาเรื่องของธรรมาภิบาลในตลาดทุน

ที่กล่าวมาทั้งหมดอาจจะไม่ใช่เรื่องใหม่ในสายตาหลาย ๆ คน แต่หากสัมผัสจากบรรยากาศเมื่อค่ำคืนที่ผ่านมา คงต้องยอมรับว่าชื่อของอดีตนายกฯ ทักษิณ และวิสัยทัศน์ของเขายังมีมนต์ขลังมากพอที่จะจุดประกายความหวังให้กับบรรดาภาคธุรกิจได้มากทีเดียว

**แต่เพราะความเป็น ‘ซุปเปอร์ แด๊ดดี้’ พ่อนายกฯ ที่มีทั้งคนรักคนเกลียดและยังคงมีศัตรูคู่แค้นอยู่รอบทิศ ก้าวย่างจากนี้ไปก็คงไม่ราบรื่นอย่างที่ตั้งใจไว้อย่างแน่นอน อีกไม่นานคงมีคำตอบ...**

Credit:
- เด็กเทพ


========================================

ID: 19048
Title: อมารี วังเวียง มอบประสบการณ์แห่งการพักผ่อน ความงามของเมืองแห่งภูเขาและสายน้ำ 
Slug: amari-vang-vieng
Published At: 2024-08-23 17:12:45
Locale: th
Excerpt: ‘อมารี วังเวียง’ มอบประสบการณ์แห่งการพักผ่อน ท่ามกลางความงามของเมืองแห่งภูเขาและสายน้ำ ณ วังเวียง ประเทศลาว 
Category: ไลฟ์สไตล์, lifestyle, ท่องเที่ยว, travel
Tags: 

Highlights:
- ‘อมารี วังเวียง’ มอบประสบการณ์แห่งการพักผ่อน ท่ามกลางความงามของเมืองแห่งภูเขาและสายน้ำ ณ วังเวียง ประเทศลาว 

Content:

จะดีแค่ไหนถ้าได้ดื่มด่ำกับธรรมชาติในรูปแบบที่น่าประทับใจกว่าที่เคย โรงแรมอมารี วังเวียง (Amari Vang Vieng) ภายใต้การบริหารของ ออนิกซ์ ฮอสพิทาลิตี้ กรุ๊ป (ONYX Hospitality Group) พร้อมให้บริการแล้วในวังเวียง เมืองท่องเที่ยวทรงเสน่ห์ท่ามกลางหุบเขาและสายน้ำของประเทศลาว พร้อมมอบประสบการณ์ใหม่ให้คุณรู้สึกใกล้ชิดธรรมชาติแต่ยังคงความสะดวกสบายไว้อย่างที่คุ้นเคย ด้วยห้องพักกว่า 160 ห้อง ที่มีให้เลือกตั้งแต่ห้องพักแบบซูพีเรียร์ ไปจนถึงแบบห้องสวีท1ห้องนอน ครบครันด้วยสิ่งอำนวยความสะดวกที่จะมอบวันพักผ่อนอันน่าจดจำที่สุดให้กับทุกคน 

“วังเวียง” เป็นเมืองท่องเที่ยวที่ได้รับความนิยมอย่างมากของประเทศลาว มีสถิติจำนวนนักท่องเที่ยวเพิ่มสูงขึ้นทุกปี ด้วยความโดดเด่นของตัวเมืองซึ่งอยู่ท่ามกลางอ้อมกอดของขุนเขา มีแม่น้ำซองสายใหญ่ไหลผ่าน อีกทั้งยังมากมายด้วยสถานที่ท่องเที่ยวทางธรรมชาติอันสวยงามและอุดมสมบูรณ์ จึงเป็นเมืองเล็กที่เปี่ยมด้วยเสน่ห์อันน่าหลงใหล และด้วยความที่อยู่ห่างจากเมืองหลวงอย่างเวียงจันทน์ไปเพียงประมาณหนึ่งชั่วโมง ของการเดินทางด้วยรถไฟความเร็วสูง จึงทำให้วังเวียงเป็นหมุดหมายปลายทางในฝันที่สามารถไปถึงได้ไม่ยาก อีกทั้งการเปิดตัวของแบรนด์โรงแรมระดับหรูอย่าง โรงแรมอมารี วังเวียง บนทำเลสวยริมฝั่งแม่น้ำซอง ก็ยิ่งทำให้เมืองในหุบเขาแห่งนี้น่าสนใจมากยิ่งขึ้น

 โรงแรมอมารี วังเวียง เปิดให้บริการห้องพักหลากหลายรูปแบบกว่า 160 ห้อง มีให้เลือกพักผ่อนทั้งแบบห้องซูพีเรียร์ (Superior) ตลอดจนถึงห้องเอ็กเซ็คคิวทีฟ สวีท 1 ห้องนอน (Executive One-Bedroom Suite) แต่ละห้องล้วนออกแบบตกแต่งให้รู้สึกร่วมสมัยด้วยการผสมผสานงานช่างฝีมือลาวเข้ากับดีไซน์อันเป็นเอกลักษณ์ตามแบบฉบับของแบรนด์อมารี มีพื้นที่ใช้สอยกว้างขวาง โปร่งโล่งด้วยหน้าต่างบานสูงให้คุณสัมผัสกับธรรมชาติและดื่มด่ำกับวิวทิวทัศน์อันงดงามได้อย่างเต็มที่ พร้อมด้วยอินเทอร์เน็ตไวไฟความเร็วสูงและทีวีอินเตอร์แอคทีฟขนาด 40 นิ้ว  

อมารี วังเวียง รายล้อมด้วยทิวทัศน์อันงดงามและมีเอกลักษณ์เฉพาะตัว บนทำเลที่ตั้งริมแม่น้ำซองอันเงียบสงบ แต่ไม่ไกลจากเมืองและแหล่งท่องเที่ยว ให้ผู้มาเยือนได้ผ่อนคลายไปกับการชื่นชมความงามของธรรมชาติ ในขณะเดียวกันก็สามารถออกไปเติมความสนุกกับกิจกรรมที่หลากหลายได้สะดวก นับเป็นการพักผ่อนที่รวมเอาความสะดวกสบายและความมีสไตล์ไว้ท่ามกลางธรรมชาติได้อย่างลงตัว

อีกหนึ่งความพิเศษคือที่ตั้งของโรงแรมอมารี วังเวียง ไม่ไกลจากแหล่งท่องเที่ยวชื่อดังที่มีกิจกรรมท้าทายความสนุกรออยู่มากมาย อย่าง “บลูลากูน” สระมรกตสีฟ้าใสซึ่งเกิดขึ้นเองตามธรรมชาติ สามารถกระโดดลงเล่นน้ำได้อย่างเพลิดเพลิน และยังมีชิงช้า ซิปไลน์ รวมถึงเครื่องเล่นทางน้ำให้ได้สนุกกันอย่างจุใจ หรือถ้าใครอยากเที่ยวถ้ำสำรวจธรรมชาติ ใกล้ ๆ กันยังมี “ถ้ำปูคำ” ให้ชมหินงอกหินย้อยและตามหาปูคำ หรือปูสีทองที่เชื่อว่าถ้าได้เห็นแล้วจะโชคดี นอกจากนี้ยังไม่ไกลจาก “ถ้ำจัง” จุดเช็กอินยอดฮิตอีกแห่งของวังเวียง หรือจะล่องห่วงยางลอด “ถ้ำน้ำ” ชมหินงอกหินย้อยแบบไม่เหมือนที่ไหน ก็เป็นอีกหนึ่งกิจกรรมที่น่าสนใจทีเดียว รวมถึงยังมี “ผาเงิน” ที่จะนำพาผู้มาเยือนพบกับทิวทัศน์อันงดงามของวังเวียงจากบนยอดหินสีเงิน และชมความงามยามพระอาทิตย์ขึ้นและพระอาทิตย์ตกที่ชวนอัศจรรย์ใจได้จากหน้าผาหินแห่งนี้ 

ส่วนกิจกรรมที่ไม่ควรพลาดเมื่อมาเยือนโรงแรมอมารี วังเวียง คือการล่องเรือแม่น้ำซอง ชมวิถีชีวิตของผู้คนสองฝั่งน้ำ หรือหากอยากแอดเวนเจอร์มากขึ้น การพายคายัคก็ท้าทายไม่น้อย นอกจากนี้ยังมีไฮไลต์ที่หลายคนชื่นชอบคือการขึ้นบอลลูนชมวิววังเวียงในมุมสูง แต่ถ้าอยากพักผ่อนอย่างแท้จริง ภายในโรงแรมก็มีกิจกรรมให้ทุกคนได้ใช้เวลาอย่างเพลิดเพลิน ไม่ว่าจะเป็นการใช้เวลาผ่อนคลายในสระว่ายน้ำกลางแจ้งที่ใหญ่ที่สุดของวังเวียงพร้อมดื่มด่ำกับวิวริมน้ำที่เขียวชอุ่มสบายตา สำหรับผู้ชื่นชอบลิ้มลองความอร่อย เรามีห้องอาหาร Essence ที่พร้อมให้บริการทั้งอาหารลาว อาหารไทย และอาหารนานาชาติตลอดทั้งวัน ยังมีห้องอาหารสไตล์คาเฟ่ Cascade ให้นั่งจิบเครื่องดื่มแก้วโปรด อร่อยกับเบเกอรีที่หลากหลาย ฟังเพลงเพราะๆ ในบรรยากาศผ่อนคลายเย็นสบายของล็อบบี้เลานจ์โรงแรม และนอกจากนี้ยังมีห้องออกกำลังกาย รวมถึงมุมอินเทอร์เน็ตและคอมพิวเตอร์ไว้ให้บริการด้วย

  สำหรับการเดินทางจากประเทศไทยไปยังโรงแรมอมารี วังเวียง มีวิธีเดินทางหลายรูปแบบ โดยสามารถนั่งเครื่องบินหรือรถยนต์จากกรุงเทพฯ ไปยังเวียงจันทน์ แล้วต่อด้วยรถยนต์หรือรถไฟความเร็วสูงจากเวียงจันทน์ไปยังวังเวียงได้เลย และล่าสุดการรถไฟแห่งประเทศไทยยังได้เปิดให้บริการขบวนรถโดยสารจากสถานีกลางกรุงเทพอภิวัฒน์ ไปยังสถานีเวียงจันทน์ (คำสะหวาด) ประเทศลาว 4 ขบวนต่อวัน เพื่ออำนวยความสะดวกให้กับประชาชนและส่งเสริมการท่องเที่ยวระหว่างประเทศลาวและประเทศไทยด้วย การไปเยือนวังเวียงจึงไม่ใช่เรื่องยาก  

หากอยากเปิดประสบการณ์ใหม่กับการค้นพบความสุขท่ามกลางธรรมชาติและความสะดวกสบายอย่างแท้จริง โรงแรมอมารี วังเวียง พร้อมแล้วที่จะมอบความประทับใจให้กับทุกคน เยี่ยมชมห้องพักและบริการของเราได้ที่ [www.amari.com/vang-vieng](http://www.amari.com/vang-vieng)

Credit:
- กองบรรณาธิการ SPACEBAR


========================================

ID: 19047
Title: GUERLAIN ร่วมกับ HOUSE OF PUCCI รังสรรค์คอลเลกชันใหม่ สวยโดดเด่นด้วยสีสันลวดลาย MARMO 
Slug: guerlain-x-pucci-fall24
Published At: 2024-08-23 17:09:22
Locale: th
Excerpt: เมคอัพเลอค่าที่สะกดทุกสายตา!! GUERLAIN ร่วมกับ HOUSE OF PUCCI รังสรรค์คอลเลกชัน GUERLAIN X PUCCI FALL24 LIMITED EDITION!! สวยโดดเด่นด้วยสีสันลวดลาย MARMO 
Category: ไลฟ์สไตล์, lifestyle, ความงาม, beauty-and-grooming
Tags: 

Highlights:
- เมคอัพเลอค่าที่สะกดทุกสายตา!! GUERLAIN ร่วมกับ HOUSE OF PUCCI รังสรรค์คอลเลกชัน GUERLAIN X PUCCI FALL24 LIMITED EDITION!! สวยโดดเด่นด้วยสีสันลวดลาย MARMO 

Content:

เมื่อสองตำนานด้านความงามและแฟชั่นอย่าง **Maison Guerlain** และ **House of Pucci** ได้ร่วมมือกันสร้างสรรค์ผลิตภัณฑ์คอลเลกชันพิเศษสำหรับฤดูใบไม้ร่วง 2024 ผสมผสานระหว่างประวัติศาสตร์แฟชั่นอิตาลีและความงามชั้นสูงจากฝรั่งเศส ด้วยการนำลวดลายต้นแบบของ Pucci มาดีไซน์บนบรรจุภัณฑ์เมคอัพที่โดดเด่นจาก Guerlain โดย **Violette** ผู้อำนวยการฝ่ายสร้างสรรค์ประจำแผนกเมคอัพของเกอร์แลง และ **Camille Miceli** ผู้อำนวยการฝ่ายศิลป์ของ Pucci ที่ต่างนำพรสวรรค์และความเชี่ยวชาญด้านเฉดสีของแต่ละฝ่ายมาผสมผสานกันอย่างลงตัว สร้างสรรค์คอลเลกชันที่สะกดสายตาด้วยความสนุกของสีสัน  มีชีวิตชีวา ผลงานนี้เป็นการยกย่องลวดลาย Marmo อันเป็นตำนานของ Pucci ที่ถูกนำมาดัดแปลงในรูปแบบใหม่เพื่อการสร้างสรรค์ที่ทันสมัยและมีเสน่ห์

ลวดลาย **Marmo (มารโม)** เป็นการออกแบบที่โด่งดังซึ่งสร้างสรรค์ขึ้นโดย **Emilio Pucci** (**เอมิลิโอ ปุชชี่)** ในปี 1968 ด้วยการนำแรงบันดาลใจมาจากการเคลื่อนไหวของคลื่นในท้องทะเลเมดิเตอร์เรเนียนภายใต้แสงดวงอาทิตย์ที่สะท้อนน้ำ สื่อถึงความพลิ้วไหวและความงดงามของธรรมชาติผ่านลวดลายโค้งที่เป็นเอกลักษณ์ โดยในครั้งนี้ **Camille Miceli** (**กามิลล์ มิเซลิ)** นักออกแบบหญิงผู้สืบทอดมรดกทางการออกแบบของ Pucci ได้ นำมาปรับใช้ด้วยการพลิกแพลงลายขดโค้งของเกลียวคลื่นให้เป็นงาน Psychedelic Art (ศิลปะไซคีเดลิค)โดยการเลือกเฉดสีที่เต็มไปด้วยพลังดึงดูดสายตา จุดประกายจินตนาการ และ สร้างความหลงใหล ผู้อำนวยการฝ่ายศิลป์ของ Pucci ได้นำลวดลาย Marmo มาดัดแปลงใ ห้เข้ากับรูปทรงและฐานของบรรจุภัณฑ์เมคอัพโดยใช้การชุบทองและพิมพ์เคลือบ “เสมือน-งานลงยา” เพื่อเพิ่มความงดงามและความหรูหรา ตลอดจนทำให้ผลิตภัณฑ์มีค่าควรแก่การสะสมอย่างยิ่ง เมคอัพคอลเลคชันนี้ได้รับการออกแบบที่ผสมผสานอย่างลงตัวกับเฉดสีติดอันดับขายดีของเมคอัพที่ วิโอแล็ตต์ ได้คัดสรรมาเป็นพิเศษ เพื่อสร้างความสมบูรณ์แบบและความโดดเด่นให้กับ 5 ผลิตภัณฑ์ในคอลเลกชันนี้ ได้แก่ 

1.  **ROUGE G MARMO** เคสลิปสติกที่เปรียบเสมือนเครื่องประดับของ Guerlain ถือเป็นไฮไลต์ของคอลเลกชันนี้ ด้วยรูปลักษณ์ใหม่ที่โดดเด่นจากปลอกบรรจุสีทองและกระจกเงา มาพร้อมกับลิปสติกสองเฉดสี และสองเนื้อสัมผัส **No. 45 Marmo Twist** สีม่วงลูกพลัม เนื้อซาตินทอประกาย และ **No. 510 Le Rouge Vibrant** สีแดงสด เนื้อแม็ต 
2.  **OMBRES G 045 MARMO VIBE** อายแชโดว์ 4 เฉดสีในตลับเดียว มาพร้อมกับเนื้อสัมผัสแม็ตที่นุ่มนวลและติดทนนาน อุดมไปด้วยเม็ดสีคุณภาพสูง มอบคมชัดในแต่ละเฉดสี มีสีสันโดดเด่นจากการผสมผสานสีม่วง สีส้ม สีดำ และสีขาว ซึ่งเป็นสี่เฉดสีที่สะท้อนความขัดแย้งอันเป็นเอกลักษณ์ของลวดลาย Marmo 
3.  **METEORITES SWIRL PEARL POWDER** แป้งอัดแข็งทรงไข่มุกหลากสีที่โด่งดัง รุ่น Météorites โทนสีสุดฮิต 02 Rosé บรรจุในตลับลาย Marmo  
4.  **METEORITES SWIRL BRUSH** แปรงปัด Marmo Swirl brush ที่มีด้ามจับประกายทองสลักโลโก้ Guerlain มาพร้อมถุงผ้าพิมพ์ลายสวยงาม ร้อยเชือกรูดปากสีอ่อนโยน ตัดเย็บในรูปทรงจำลองแบบกระเป๋าถือทรงถังหรือ bucket bag ของ House of Pucci 
5.  **PARURE GOLD CUSHION MARMO GLOW** คุชชันเฉดสี 00N ที่ติดอันดับขายดี เผยผิวสว่างสดใสอย่างเป็นธรรมชาติ มีลวดลาย Marmo ลงบนตลับคุชชันได้อย่างลงตัว 

สัมผัสความงามคอลเลกชัน GUERLAIN X PUCCI FALL 2024 Limited Edition ลิปสติก ROUGE G MARMO KISS ราคา 1,650 บาท, เคสลิปสติก ROUGE G MARMO KISS ราคา 2,800 บาท, OMBRES G 045 MARMO VIBE ราคา 4,400 บาท, METEORITES MARMO SWIRL PEARL POWDER ราคา 3,750 บาท, METEORITES MARMO SWIRL BRUSH ราคา 4,350 บาท และ PARURE GOLD CUSHION MARMO GLOW ราคา 4,250 บาท วางจำหน่ายแล้วที่เคาน์เตอร์ GUERLAIN สาขาสยามพารากอน, เอ็มโพเรียม, เซ็นทรัลชิดลม, เซ็นทรัลลาดพร้าว, และ เซ็นทรัลเวิล์ด (สินค้ามีจำนวนจำกัด)  หรือ สอบถามเพิ่มเติมและสั่งซื้อ,ทางออนไลน์ได้ที่ Line Official Account: @guerlainth

Credit:
- กองบรรณาธิการ SPACEBAR


========================================

ID: 19046
Title: ระทึก! ‘รัฐสภาไทย’ ผนังอิฐร่วงเสียงดังสนั่น
Slug: parliament-23aug2024
Published At: 2024-08-23 16:49:20
Locale: th
Excerpt: ระทึกรัฐสภาไทย! ‘ผนังอิฐ’ บวมน้ำฝนถึงที่ร่วงครืนเสียงดังสนั่น
Category: การเมือง, politics, การเมืองระดับชาติ, national
Tags: 

Highlights:
- ระทึกรัฐสภาไทย! ‘ผนังอิฐ’ บวมน้ำฝนถึงที่ร่วงครืนเสียงดังสนั่น ระหว่างช่างก่อสร้างกำลังขึ้นนั่งร้านซ่อมแซม 
- โชคยังดี 2 คนงานบาดเจ็บแค่เล็กน้อย ‘คิ้วแตก-หลังถลอก’

Content:

ผู้สื่อข่าวรายงานว่า ที่รัฐสภา เมื่อเวลาประมาณ 15.30 น. บริเวณโซนกลาง สระมรกต ซึ่งเป็นทางเชื่อมระหว่างอาคารสุริยันที่ใช้เป็นห้องประชุมสภาผู้แทนราษฎร เชื่อมกับทางเดินชั้น 3 ไปสู่บริเวณสระมรกต ซึ่งเป็นโซนห้องทำงานของ สส. และประธานกรรมาธิการต่างๆ ได้มีคนงานของบริษัทรับเหมาก่อสร้าง 3 คน ขึ้นนั่งร้านเหล็กเพื่อปรับปรุงซ่อมแซมผนังอิฐด้านนอกอาคารบริเวณช่วงรอยต่อที่เป็นไม้ตะเคียนทองกับอิฐแดงซึ่งสูงประมาณชั้น 3 โดยบริเวณดังกล่าวอยู่ติดกับสวนหย่อม ตรงข้ามห้องผู้สื่อข่าวประจำรัฐสภา 

ทั้งนี้ ปรากฏว่าระหว่างที่ช่างกำลังซ่อมผนังอิฐ ซึ่งมีอาการบวมน้ำและแอ่นออกจากแนวอาคารได้เกิดเหตุระทึกเมื่อแนวกำแพงอิฐยาวประมาณ 3 เมตร สูงราว 1.2 เมตร พังลงมากระแทกกับนั่งร้านก่อนร่วงกราวลงมาที่พื้นส่งเสียงดังสนั่นและฝุ่นไปทั่วบริเวณ แม้ว่า คนงานทั้ง 3 หลบได้ทัน แต่ก็มีคนงานบาดเจ็บ 2 คน โดยคนหนึ่งคิ้วแตก ส่วนอีกคนมีรอยถลอกที่แผ่นหลัง และมีแผลถูกเศษอิฐบาดที่เท้า ต่อมาหัวหน้าคนงานได้มาตรวจสอบและนำผู้บาดเจ็บไปรักษาอาการที่ห้องพยาบาล ขณะที่เจ้าหน้าที่ฝ่ายอาคารได้เข้ามาตรวจสอบและตักเตือนว่า ซ่อมแซมอาคารเหตุใด ไม่ใส่อุปกรณ์หมวกนิรภัย เพื่อป้องกันไว้อุบัติเหตุที่อาจเกิดขึ้นด้วย 

ผู้สื่อข่าวรายงานด้วยว่า เมื่อวันที่ 22 ส.ค.ที่ผ่านมา ว่าที่ ร.ต.ต.อาพัทธ์ สุขะนันท์ เลขาธิการสภาผู้แทนราษฎร ได้ให้สัมภาษณ์ว่า ได้ตรวจรับอาคารรัฐสภาแล้ว 100 เปอร์เซ็นต์ เมื่อวันที่ 4 ก.ค.ที่ผ่านมา

Credit:
- กองบรรณาธิการ SPACEBAR


========================================

ID: 19045
Title: ‘พาณิชย์' ผนึกกำลังห้างรับมือน้ำท่วม ตรวจเข้มการฉวยโอกาส
Slug: economic-business-departmentstore-building-material
Published At: 2024-08-23 16:35:00
Locale: th
Excerpt: กรมการค้าภายใน ส่งทีมลงพื้นที่ตรวจสอบสถานการณ์สินค้าในพื้นที่น้ำท่วมอย่างใกล้ชิด ป้องกันการฉวยโอกาสปรับขึ้นราคา พร้อมประสานห้าง ร้านสะดวกซื้อ ห้างจำหน่ายวัสดุอุปกรณ์ก่อสร้าง จัดสินค้าให้เพียงพอ และช่วยจัดโปรโมชันลดราคา เพื่อช่วยเหลือประชาชนด้วย ย้ำหากพบการเอารัดเอาเปรียบ เล่นงานตามกฎหมายเด็ดขาด
Category: ธุรกิจ-เศรษฐกิจ, business, เศรษฐกิจ, economics
Tags: 

Highlights:
- ส่งทีมลงพื้นที่ตรวจสอบสถานการณ์สินค้าในพื้นที่น้ำท่วม


- ป้องกันการฉวยโอกาสปรับขึ้นราคา

- ประสานห้าง ร้านสะดวกซื้อ ห้างจำหน่ายวัสดุอุปกรณ์ก่อสร้าง จัดสินค้าให้เพียงพอ

Content:

วัฒนศักย์ เสือเอี่ยม อธิบดีกรมการค้าภายใน เปิดเผยถึงกรณีเกิดสถานการณ์น้ำท่วมภาคเหนือ

ในขณะนี้ ส่งผลให้บ้านเรือน ที่อยู่อาศัย และพื้นที่การเกษตรของประชาชนได้รับความเสียหายเป็นจำนวนมาก ว่า มอบหมายให้กรมการค้าภายใน และสำนักงานพาณิชย์จังหวัด ติดตามสถานการณ์ใกล้ชิด และกำกับดูแลให้สินค้าที่จำเป็นต่อการครองชีพของประชาชนให้มีปริมาณเพียงพอต่อความต้องการใช้ และห้ามมีการฉวยโอกาสขึ้นราคาสินค้าโดยเด็ดขาด 

วันนี้ (23 ส.ค.67) ได้ประชุมร่วมกับห้างค้าส่ง-ค้าปลีก ห้างท้องถิ่น ร้านสะดวกซื้อ ห้างจำหน่ายวัสดุอุปกรณ์ก่อสร้าง สมาคมขนส่งสินค้านำเข้าและส่งออก สมาคมรถบรรทุก ที่เป็นภาคีเครือข่าย ดังนี้ ห้างโฮมโปร ห้างไทวัสดุ ห้างดูโฮม ห้างโกลบอลเฮ้าส์ ห้างเมกาโฮม ห้างแม็คโคร ห้างบิ๊กซี ห้างโลตัส ห้างโกโฮลเซลล์ ร้านสะดวกซื้อ 7-Eleven ชมรมทายาทห้างค้าปลีก-ค้าส่งไทย บริษัท นิ่มซี่เส็ง จำกัด และ กองอำนวยการรักษาความมั่นคงภายในราชอาณาจักร (กอ.รมน.) โดยได้รับแจ้งว่า สาขาในพื้นที่ยังไม่ได้รับผลกระทบจากน้ำท่วม และสามารถเปิดให้บริการประชาชนได้ตามปกติ และมีแผนการเตรียมความพร้อมรับมือกับสถานการณ์ เช่น เตรียมกระสอบทราย พร้อมกับยืนยันว่า สต๊อกสินค้ามีเพียงพอ ไม่มีการปรับขึ้นราคา พร้อมจัดโปรโมชั่นลดราคาสินค้าเพื่อช่วยเหลือประชาชน

ทั้งนี้ได้กำชับทุกห้างร้าน หากมีปัญหาในการจัดส่งให้แจ้งกรมฯ เพื่อจะได้ประสานต่อหน่วยราชการในพื้นที่หรือ กอ.รมน. เข้าช่วยเหลือแก้ปัญหาการขนส่ง รวมทั้งไม่ปรับขึ้นราคาสินค้า และจัดเตรียมสินค้าไว้ให้เพียงพอ เพื่อป้องกันไม่ให้สินค้าขาดแคลน โดยเฉพาะของใช้จำเป็น รวมทั้งวัสดุอุปกรณ์ในการซ่อมแซมและทำความสะอาด เพื่อช่วยเหลือบรรเทาความเดือดร้อนของประชาชนที่ประสบภัยด้วย 

สำหรับการขนส่งสินค้าผู้ประกอบการขนส่งทางภาคเหนือ ยืนยันว่ายังไม่ได้รับผลกระทบต่อการขนส่งสินค้า แต่อาจมีน้ำท่วมในเส้นทางสายรองบ้าง แต่ยังสามารถขนส่งสินค้าได้ตามปกติ พร้อมเตรียมแผนเส้นทางสำรองและรูปแบบในการขนส่ง ทั้งนี้หลังน้ำลดจะได้ให้สำนักงานพาณิชย์จังหวัดจัดสินค้าธงฟ้าราคาประหยัด เพื่อช่วยเหลือประชาชนโดยด่วน

นอกจากนี้ ได้กำชับให้สำนักงานพาณิชย์จังหวัด กำกับดูแลให้มีการปิดป้ายแสดงราคาสินค้า และเข้มงวดไม่ให้มีการฉวยโอกาสขึ้นราคาสินค้า กรณีไม่ปิดป้ายแสดงราคาจะมีโทษปรับไม่เกิน 10,000 บาท และกรณีจำหน่ายสินค้าแพงเกินสมควรจะมีโทษจำคุกไม่เกิน 7 ปี หรือปรับไม่เกิน 140,000 บาท หรือทั้งจำทั้งปรับ หากพบเห็นพฤติกรรมที่เข้าข่ายผิดกฎหมายหรือไม่เป็นธรรม

Credit:
- กองบรรณาธิการ SPACEBAR


========================================

ID: 19044
Title: ‘นายกฯ อิ๊งค์’ ยัน ‘ทักษิณ’ ไม่ได้ครอบงำ ลั่นมีความคิดเป็นของตัวเอง
Slug: ing-shinawatra-23-aug-2024
Published At: 2024-08-23 16:17:59
Locale: th
Excerpt: ‘นายกฯ อิ๊งค์’ ยัน ‘ทักษิณ’ ไม่ได้ครอบงำ ลั่นมีความคิดเป็นของตัวเอง ส่วนดิจิทัลวอลเล็ตขอให้รอความชัดเจนวันแถลงนโยบายต่อสภาฯ ยัน ‘พปชร.’ ยังอยู่ในพรรคร่วมรัฐบาล จ่อลงพื้นที่ดูน้ำท่วม ‘แพร่-น่าน’ พรุ่งนี้ (24 ส.ค.) แย้มถวายสัตย์ ปลาย ก.ย.

Category: การเมือง, politics, การเมืองระดับชาติ, national
Tags: 

Highlights:
- ‘นายกฯ อิ๊งค์’ ยัน ‘ทักษิณ’ ไม่ได้ครอบงำ ลั่นมีความคิดเป็นของตัวเอง
- เผยดิจิทัลวอลเล็ตขอให้รอความชัดเจนวันแถลงนโยบายต่อสภาฯ 
- ยัน ‘พปชร.’ ยังอยู่ในพรรคร่วมรัฐบาล แย้มถวายสัตย์ ปลาย ก.ย.

-  จ่อลงพื้นที่ดูน้ำท่วม ‘แพร่-น่าน’ พรุ่งนี้ (24 ส.ค.) 

Content:

**แพ​ทอง​ธาร ​ชิน​วัตร​ นายกรัฐมนตรี** ให้สัมภาษณ์สื่อหลังเสร็จสิ้นการหารือร่วมกับภาคเอกชน เพื่อแก้ไขปัญหาเศรษฐกิจวันนี้ (23 ส.ค.) โดยตอนหนึ่งได้เปิดเผยถึงความชัดเจนเรื่อง**โครงการดิจิทัลวอลเล็ต 10,000 บาท** ว่า **รัฐบาลจะให้ความชัดเจนตอนแถลงนโยบายต่อรัฐสภา** โดยเธอจะเป็นคนนำแถลงเอง 

ส่วนประเด็นที่ **ทักษิณ ชินวัตร** **อดีตนายกรัฐตรี** ขึ้นแสดงวิสัยทัศน์ในงาน Dinner Talk Vision  for Thailand เมื่อช่วงค่ำที่ผ่านมา (22 ส.ค.) แล้วมีการพูดถึงโครงการดิจิทัลวอลเล็ตในลักษณะให้รายละเอียดค่อนข้างชัดเจน แพ​ทอง​ธาร ยอมรับว่าเธอ**ได้พูดพูดคุยและปรึกษาพ่อในเรื่องนี้อยู่แล้ว** และพ่อมีความคิดในทิศทางเดียวกัน ต้องการกระตุ้นเศรษฐกิจจริงๆ **ถ้ารอระบบไปเรื่อยๆ ทั้งกระบวนการโดยไม่มีการปรับเลย ประชาชนจะเดือดร้อนนานขึ้น** จึงต้องหาทางแก้ปัญหาให้เร็วที่สุด และส่วนตัวมั่นใจว่าประชาชนจะได้รับข่าวดี 

ส่วนที่ทักษิณพูดชัดว่ากลุ่มเปราะบางจะได้ก่อนเป็นเงินสด แพทองธาร ตอบกลับทันทีว่า**พ่อเป็นคนพูดชัดทุกเรื่อง** และเรื่องนี้เป็นหนึ่งในนั้น ส่วนข้อสังเกตว่าสิ่งที่ทักษิณพูดเป็นสิ่งที่ปฏิเสธไม่ได้ว่า เรื่องนั้นเป็นส่วนหนึ่งของนโยบายพรรคเพื่อไทยหรือรัฐบาล แพทองธาร ยอมรับว่าในตอนคิดนโยบายต่างๆ ก็ได้มีการปรึกษาพ่อ

“ท่านทักษิณท่านก็เป็นท่านหนึ่งที่เป็นผู้มีประสบการณ์ และเรื่องเศรษฐกิจท่านก็มีประสบการณ์มาก มีความรู้อย่างมาก ฉะนั้นการโยนไอเดียไปกลับซึ่งกันและกัน และเป็นพ่อของตัวดิฉันด้วย เราได้คุยและแลกเปลี่ยนความคิดเห็นกัน อันนั้นเป็นเรื่องปกติ และดิฉันเองคิดจริงๆ ว่ามันเป็นเรื่องที่เป็นประโยชน์ ถ้าเราได้คุยกับหลายๆภาคส่วน หลายๆ คนที่มีประสบการณ์ เพื่อให้นโยบายที่จะออกมาช่วยเหลือประชาชนดีที่สุดด้วย” 

เมื่อถามว่าถ้าประชาชนอยากได้ความชัดเจนจาก **‘นายกฯ ตัวจริง’** จะเป็นไปตามนั้นหรือไม่ แพทองธาร ย้ำว่าความชัดเจนต้องรอวันแถลงนโยบาย และขอว่าอย่าเพิ่งถามอะไรเยอะ เพราะเดียวจะผิดกฎเพราะไม่มั่นใจว่าพูดได้มากน้อยแค่ไหน ดังนั้นอะไรที่ผิดกฎขออนุญาตกั๊กไว้เล็กน้อย 

อีกข้อสังเกตคือ**การแสดงวิสัยทัศน์ของทักษิณเมื่อวานนี้ ถูกมองว่าเป็นการแถลงนโยบายรัฐบาล**ไปแล้ว แพทองธาร **ยืนยันว่า ไม่ใช่เลย ไม่ใช่แน่นอน** **เพราะทักษิณไม่ได้มีตำแหน่งใดในรัฐบาล** และเรื่องนี้พ่อทราบมาสักพักแล้วว่าจะได้ออกรายการนี้ เตรียมการพูดคุยบนเวทีนี้มาสักพัก ถ้าใครติดตามท่านจะพูดว่าได้เตรียมมาเยอะกว่านี้ด้วยซ้ำ บางข้อมูลมาจากคนต่างประเทศ และบางข้อมูลมาจากที่เธอได้แลกเปลี่ยนกัน **ยืนยันไม่ใช่การแถลงนโยบายแน่นอน แต่เป็นการพูดถึงวิสัยทัศน์ของท่าน โดยที่บางเรื่องอิงนโยบายของพรรคเพื่อไทยปนกัน**

ส่วนในอนาคตมีแนวคิดจะให้ ทักษิณ ดำรงตำแหน่งอะไรหรือไม่ เพื่อให้สามารถช่วยงานได้เต็มที่ แพทองธาร ย้ำว่า **ต้องระวังเรื่องกฎหมายหรือกฎต่างๆ เยอะ** เพราะจริงๆ **เชื่อว่าวิสัยทัศน์ของพ่อจะเป็นประโยชน์ให้กับประเทศชาติ แต่มันคือไม่ใช่การครอบงำ** เพราะนอกจากท่านทักษิณแล้วยังมีคนเก่งๆ อีกมากมาย แต่ทุกคนจะไม่มองว่าเป็นการครอบงำ เพราะคนท่านนั้นอาจไม่เคยอยู่ในการเมือง ฉะนั้นเลยไม่เป็นการครอบงำ แต่**พอดีท่านทักษิณ เคยเป็นนายกรัฐมนตรี เป็นพ่อของนายกรัฐมนตรี ฉะนั้นอาจจะมองเป็นการครอบงำ มันจะมีเส้นบางๆ**

ส่วนที่มีการพูดว่า**ไม่ใช่เป็นการครอบงำ แต่เป็นการครอบครอง**  แพทองธาร หัวเราะ พร้อมตอบว่า ตอนที่ท่านพูดใช่หรือไม่ เป็นการแซวกันเล่น เพราะจริงๆ ในบ้านก็สนิทกันอยู่แล้ว **เป็นสิ่งที่พูดเล่น ไม่มีการครอบงำแน่นอน เพราะตัวดิฉันเองก็มีความคิดเป็นของตัวเอง และค่อนข้างเป็นคนชัดเจนพอสมควร** 

นอกจากนี้ ผู้สื่อข่าวยังถามถึงรายชื่อรัฐมนตรีจากพรรคต่างๆ ว่าส่งมาครบหรือยัง โดย นายกฯ ตอบว่า ครบ ส่ว**นพรรคพลังประชารัฐ ยืนยันว่ายังอยู่ในพรรคร่วมรัฐบาล และคาดว่าจะมีพิธีถวายสัตย์ปฏิญาณช่วงปลายเดือนกันยายนนี้** 

และในวันพรุ่งนี้ (24 ส.ค.) เธอจะลงพื้นที่ จ.แพร่และน่าน ร่วมกับ สส. ในพื้นที่ เพื่อติดตามสถานการณ์น้ำท่วม

Credit:
- กองบรรณาธิการ SPACEBAR


========================================

ID: 19043
Title: กำหนดมาตรการ ควบคุมอีคอมเมิร์ซจีน
Slug: economic-business-chinese-ecommerce-platform
Published At: 2024-08-23 16:07:53
Locale: th
Excerpt: ETDA ถกด่วน กำหนดมาตรการคุมเข้ม สินค้าด้อยคุณภาพ ปกป้องผู้บริโภคไทย จากแพลตฟอร์มอีคอมเมิร์ซจีนที่เข้ามาทำธุรกิจในไทย ให้เรียบร้อยภายในเดือนกันยายน
Category: ธุรกิจ-เศรษฐกิจ, business, เศรษฐกิจ, economics
Tags: 

Highlights:
- ETDA เตรียมกำหนดมาตรการคุมเข้ม 


- แพลตฟอร์มอีคอมเมิร์ซจีนที่เข้ามาทำธุรกิจในไทย

- ขายสินค้าคุณภาพต่ำ คาดเสร็จกันยายนนี้

Content:

ชัยชนะ มิตรพันธ์ ผู้อำนวยการสำนักงานพัฒนาธุรกรรมทางอิเล็กทรอนิกส์ (สพธอ.) หรือ ETDA เปิดเผยว่า ETDA เตรียมยกระดับการกำกับดูแลแพลตฟอร์มอีคอมเมิร์ซจีนที่เข้ามาทำธุรกิจในไทย โดยเน้นความร่วมมือกับหน่วยงานที่เกี่ยวข้อง เพื่อสร้างความโปร่งใสและความเป็นธรรมในการแข่งขัน รวมถึงการคุ้มครองผู้บริโภคให้ได้รับสินค้าที่มีคุณภาพ ภายใต้พระราชกฤษฎีกา (พ.ร.ฎ.) การประกอบธุรกิจบริการแพลตฟอร์มดิจิทัลที่ต้องแจ้งให้ทราบ พ.ศ.2565 ซึ่ง ETDA มีหน้าที่หลักในการกำกับดูแลแพลตฟอร์มดิจิทัลให้ดำเนินงานอย่างโปร่งใสและเป็นธรรม

แม้ว่าขอบเขตของกฎหมายฉบับนี้จะไม่สามารถบังคับให้ร้านค้าบนแพลตฟอร์มต้องมาจดทะเบียนได้โดยตรง เนื่องจากกฎหมายเน้นการกำกับแพลตฟอร์มมากกว่าร้านค้าบนแพลตฟอร์ม แต่ ETDA กำลังพยายามทำงานร่วมกับหน่วยงานที่เกี่ยวข้องเพื่อหามาตรการเสริมที่สามารถนำมาใช้ได้จริง เช่น การขอความร่วมมือให้แพลตฟอร์มในการส่งข้อมูลร้านค้าที่อยู่บนแพลตฟอร์ม รวมถึงการเพิ่มมาตรการในการยืนยันตัวตนของผู้ซื้อและผู้ขาย เพื่อให้มั่นใจในความปลอดภัยและความน่าเชื่อถือ

รวมถึงการตรวจสอบมาตรฐานสินค้าที่จำหน่ายบนแพลตฟอร์ม ที่ต้องได้รับการรับรองมาตรฐานจากหน่วยงานที่เกี่ยวข้อง เช่น สำนักงานคณะกรรมการอาหารและยา (อย.) และมาตรฐานผลิตภัณฑ์อุตสาหกรรม (มอก.) เพื่อป้องกันการจำหน่ายสินค้าที่ไม่ได้มาตรฐาน พร้อมกับการจัดให้มีมาตรการรับมือกับการกระทำผิดกฎหมาย เช่น การนำสินค้าที่ไม่เป็นไปตามมาตรฐานออกจากแพลตฟอร์ม และการติดตามจับกุมผู้กระทำผิด

นอกจากนี้ ETDA ยังร่วมมือกับสำนักงานคณะกรรมการคุ้มครองผู้บริโภค (สคบ.) ในการพัฒนาระบบบริการ Cash on Delivery (COD) เพื่อเพิ่มความปลอดภัยในการซื้อขายออนไลน์ โดยกำหนดให้ขนส่ง ต้องรักษาเงินไว้ 5 วัน หากผู้บริโภคพบว่า สินค้าที่ได้รับไม่ตรงตามที่สั่งซื้อ สามารถเรียกคืนเงินได้ ทำให้เงินยังไม่ถึงมือผู้ขายจนกว่าจะมีการยืนยันความพึงพอใจของผู้บริโภค

เขาบอกด้วยว่า ตอนนี้ยังไม่มีผู้เสียหาย แจ้งร้องเรียนเทมู (TEMU) เข้ามา หลังจากมีการจดแจ้งขอเปิดแพลตฟอร์มกับ ETDA เมื่อต้นเดือนกรกฎาคม ที่ผ่านมา ซึ่ง ETDA ต้องการข้อมูลที่เป็นรูปธรรมและได้รับการยืนยันจากแหล่งที่เชื่อถือได้ เพื่อใช้ในการประเมินความเสี่ยงและวางมาตรการเพิ่มเติม ขณะนี้ ETDA กำลังเตรียมแนวคิดในการยกระดับการกำกับดูแลแพลตฟอร์ม โดยนำเสนอต่อคณะกรรมการร่วมภายใต้ พ.ร.ฎ.แพลตฟอร์มดิจิทัล ซึ่งจะประชุมครั้งแรกในวันที่ 23 สิงหาคมนี้

ส่วนศาสตราจารย์พิเศษวิศิษฏ์ วิศิษฏ์สรอรรถ ปลัดกระทรวงดิจิทัลเพื่อเศรษฐกิจและสังคม (ดีอี) ในฐานะประธานคณะกรรมการร่วม ให้ ETDA สรุปมาตรการที่สามารถนำไปใช้ได้จริงภายใน 7 วัน ซึ่งคาดว่า จะเห็นแนวทางการดำเนินงานที่ชัดเจนภายในเดือน กันยายนนี้ เพื่อให้เกิดการกำกับดูแลที่มีประสิทธิภาพ และสอดคล้องกับสถานการณ์การแข่งขันในปัจจุบัน

Credit:
- กองบรรณาธิการ SPACEBAR


========================================

ID: 19042
Title: ‘หญิงหน่อย’ ลั่นช่วงนี้การเมืองเลอะเทอะ จริยธรรมถูกทำลาย แถมทำลายระบอบประชาธิปไตยฯ
Slug: sudarat-said-politics-is-messy-these-days-political-ethics-are-destroyed
Published At: 2024-08-23 15:55:43
Locale: th
Excerpt: ‘หัวหน้าไทยสร้างไทย’ เคลียร์ปมสอบ ‘6 สส.แหกมติ’ โหวตหนุน ‘อิ๊งค์’ เป็นนายกฯ เผยให้ชี้แจง-ระบายความในใจ ก่อนให้ ‘กรรมการจริยธรรม’ ชี้ขาด ยันไม่เสียดายหากจะตีชิ่ง ลั่น ‘ช่วงนี้การเมืองเลอะเทอะ จริยธรรมถูกทำลาย’

Category: การเมือง, politics
Tags: 

Highlights:
- ‘หัวหน้าไทยสร้างไทย’ แจงปมสอบ ‘6 สส.’ แหกมติ-โหวตหนุน ‘อิ๊งค์’ เป็นนายกฯ
- เผยให้ชี้แจง-ระบายความในใจ ก่อนให้ ‘กรรมการจริยธรรม’ ชี้ขาด
- ยันไม่เสียดายหากจะตีชิ่ง ลั่น ‘ช่วงนี้การเมืองเลอะเทอะ จริยธรรมถูกทำลาย’

Content:

กรณี **6 สส.พรรคไทยสร้างไทย โหวตสนับสนุนให้ แพทองธาร ชินวัตร เป็นนายกรัฐมนตรี** เรียกเสียงวิพากษ์วิจารณ์ได้พอสมครวร โดยเฉพาะจากกลุ่มที่สนับสนุนฝ่ายค้าน กระทั่งคณะกรรมการวินัยและจริยธรรม พรรคไทยสร้างไทย ได้ลงดาบ ‘สส.งูเห่า’ ขับ **สุภาพร สลับศรี** สส.ยโสธร พ้นพรรคเป็นแรก

เรื่องนี้ **คุณหญิงสุดารัตน์ เกยุราพันธุ์** หัวหน้าพรรคไทยสร้างไทย ชี้แจงว่า พรรคไทยสร้างไทยได้มีมติก่อนที่ตนเองจะเดินทางไปประเทศจีน โดยหารือกับกรรมการบริหารพรรค ถึงการพิจารณาให้โอกาสทุกคนได้ชี้แจง ว่าเหตุใดจึงทำ และมีเหตุผลอย่างไร

เราต้องอำนวยความยุติธรรม และเปิดโอกาสให้เขาอย่างเต็มที่ ต้องฟังว่าเหตุใดเขาถึงทำแบบนั้น ดังนั้น ในมติของกรรมการบริหารพรรค จึงบอกว่าขอเชิญมานั่งพูดคุยกันทีละคน เพื่อเปิดโอกาสให้เขาได้ระบาย ได้พูด ได้บอก ถึงความประสงค์อย่างเต็มที่ทีละคน


พร้อมยกตัวอย่าง สส.คนแรกที่เชิญมา ก็มีการไปปรากฏตัวและร่วมกิจกรรมกับพรรคอื่น อีกทั้งยังการโหวตสวนมติหลายครั้ง ซึ่งภายหลังการประชุมของกรรมการบริหารพรรค ก็รับทราบว่า มีมติเสนอให้ลงโทษฐานผิดจริยธรรมร้ายแรง ต่อการทำหน้าที่เป็นผู้แทนราษฎรและต่อประชาชน ซึ่งคงจะต้องมีการประชุมกันอีกครั้งในเรื่องนี้

เนื่องจากเราต้องมีการรายงาน ต่อ โภคิน พลกุล ประธานคณะกรรมการยุทธศาสตร์ขับเคลื่อนประเทศ พรรคไทยสร้างไทย ด้วย ตามระเบียบ และกรรมการจริยธรรมจะทำเรื่องถึงกรรมการบริหารพรรค เพื่อเรียกประชุมตามขั้นตอน

สิ่งนี้มีความชัดเจนอยู่แล้ว พรรคไทยสร้างไทย พูดเสมอว่า นักการเมืองเก่งอย่างเดียวไม่พอ จะต้องดี มีจริยธรรมด้วย เราไม่เห็นด้วยกับการส่งเสริมค่านิยมแบบนี้ต่อสังคมไทย คือการที่นักการเมืองจะอ้างประชาชนอยู่ตลอดเวลา แต่ท้ายที่สุด เวลาทำงาน ก็จะทำเพื่อผลประโยชน์ของตัวเองและพวกพ้องเท่านั้น ประชาชนอยู่ทีหลังเสมอ แล้วก็ไปสร้างค่านิยมผิด ๆ ว่าการใช้เงิน ใช้ตำแหน่ง เพื่อดูด สส.จากพรรคอื่น ๆ เป็น ‘นิว นอร์มอล’ (New Normal: ความปกติใหม่) ที่รับได้ การเลือกตั้งครั้งที่แล้ว ดิฉันก็ประณามสิ่งนี้ เพราะไม่ถูกต้อง เป็นการสร้างค่านิยมที่ผิด เยาวชนจะเห็นว่าการทุจริต หรือการผิดจริยธรรม ไม่มีคุณธรรม หรือใช้วิธีเช่นนี้ ใช้เงิน ใช้ตำแหน่งหลอกล่อ เพื่อให้ได้ประโยชน์ เราจะสร้างค่านิยมเช่นนี้ไม่ได้ เราควรเป็นตัวอย่างที่ดีให้กับสังคม

หัวหน้าพรรคไทยสร้างไทย ระบุว่า **ขณะนี้เป็นช่วงที่การเมืองเลอะเทอะที่สุด ทำให้จริยธรรมทางการเมืองที่ควรจะมีกับถูกทำลาย และเป็นการทำลายระบอบประชาธิปไตยอันมีพระมหากษัตริย์ทรงเป็นประมุข เป็นการทำลายจริยธรรมของนักการเมือง** เราควรส่งเสริมให้มีนักการเมืองที่มีคุณภาพ เก่ง และมีคุณธรรม ไม่ใช่นักการเมืองที่ไม่ได้รับศรัทธาจากประชาชน ไม่ได้รับความไว้วางใจ และความเชื่อมั่นจากประชาชนทำในสิ่งเหล่านี้

ส่วนเรื่อง **‘ใบเสร็จ’** นั้นมีรายงานว่า มีการไปร่วมงานกับพรรคการเมืองอื่นอย่างโจ่งแจ้ง แล้วเอามติที่ประชุมไปอ้าง ซึ่งก็สวนมติพรรคหลายครั้ง แต่เราจะไม่เอาสิ่งนี้มาเป็นมาตรฐาน เพราะทั้ง 6 คน ไม่เหมือนกัน แต่ละคนมีเหตุผลแตกต่างกัน เราจึงต้องฟังทั้ง 6 คน และอำนวยความยุติธรรมให้เขาอย่างเต็มที่

ยืนยันว่า แต่ละพรรคเองก็ต้องมีจุดยืน เราจะไปทำตัวเลอะเทอะ อย่างที่คนอื่นเขาทำไม่ได้ แม้ว่าเราจะไม่มีใครเหลือ ไม่มี สส.เหลือ แต่เราขอรักษาจุดยืน ที่จะไม่ไปทำให้การเมืองเลอะเทอะมากขึ้น ไปทำให้จริยธรรมอันดีที่ควรเกิดขึ้นในสังคมไทยเสียหาย และถูกแปลความเป็นเรื่องผลประโยชน์อย่างเดียว

เมื่อถามว่า เสียดาย สส.ของพรรคหรือไม่ คุณหญิงสุดารัตน์ ยืนยันว่า ไม่เสียดาย ถ้าใจเขาไม่อยู่แล้ว เขาไม่ได้นึกถึงอุดมการณ์ของพรรค ตนเองไม่ได้ไล่ แต่พูดตามหลักการ เราเข้าใจในเหตุผลตามสิ่งที่ถูกต้อง อาจจะเห็นต่างกันได้ แต่ต้องเป็นเพียงมุมมองที่แตกต่าง ไม่ได้เกิดจากการที่เขาทำอะไรที่ไม่สุจริต หรือทำเพื่อประโยชน์ของตัวเอง เราก็จะรับฟัง แต่แน่นอนว่าต้องดูพฤติกรรมในอดีต

ส่วนจะเป็นการตอกย้ำว่า เป็นกระบวนการแก้แค้นเอาคืนได้หรือไม่นั้น ไม่ทราบ แต่ไม่สน ไม่แคร์ ใครเป็นคนแค้นก็ต้องทุกข์เอง

ดิฉันไม่ทุกข์ คิดว่าได้มาสร้างบ้านหลังเล็ก ๆ แล้ว อยู่กับคนที่อุดมการณ์เหมือนกัน ไม่โกหก ไม่หลอกลวง ทำงานทุกอย่างอย่างสุจริตเพื่อส่วนรวม ถ้าทำได้อย่างนี้ ก็จะรักษาคุณค่าความเป็นคน ความเป็นนักการเมืองที่สุจริต มีจริยธรรม ตามจุดยืน อุดมการณ์ของเราได้ ไม่โกหกหลอกลวงประชาชน และไม่ผิดคำพูด ตระบัดสัตย์ต่อประชาชน ทำงานด้วยความสุจริต คิดว่าแค่นี้พอแล้ว มีความสุขดีกว่า

เมื่อถามว่า ได้มีการพูดคุยกับ สส.ทั้ง 6 คน เป็นการส่วนตัวหรือไม่ คุณหญิงสุดารัตน์ กล่าวว่า มีการพูดคุยกับบางคน ซึ่งเขาก็มีเหตุผล แต่รับฟังในฐานะส่วนตัว อย่างไรก็ต้องผ่านกรรมการจริยธรรม ส่วนจะรับฟังได้หรือไม่นั้น บางคนก็มีเหตุผลที่อาจเชื่อได้ว่า เขาไม่ได้มีส่วนเกี่ยวข้องกับผลประโยชน์อะไร

การเมืองที่ใช้เงิน หรือใช้ตำแหน่งมาหลอกล่อคนจากพรรคอื่น คือการทำลายระบอบประชาธิปไตย ไม่ว่าจะกับใครก็แล้วแต่ เราไม่สนับสนุน

เมื่อถามว่า สส.อีก 5 คนที่เหลือนี้ จะเหลือกี่คน คุณหญิงสุดารัตน์ กล่าวว่า _“ขอให้กรรมการฯตอบดีกว่า พูดไปอาจจะไม่ถูกต้อง”_

### **เห็นด้วยปรับ ‘ดิจิทัลวอลเล็ต’ เป็น ‘แจกเงินสด’ อย่างน้อยยืดลมหายใจ ‘กลุ่มเปราะบาง’ ติงอย่ามีข้อจำกัด-กำหนดใช้เงิน**

หัวหน้าพรรคไทยสร้างไทย ยังให้ความเห็นถึงกรณี **ทักษิณ ชินวัตร อดีตนายกรัฐมนตรี กล่าวในงาน Dinner talk : Vision for Thailand** (22 ส.ค.) ถึงการเปลี่ยนแปลงรายละเอียดใน **‘โครงการดิจิทัลวอลเล็ต’** ว่า อย่างน้อยต้องบอกว่า ในส่วนของพรรคไทยสร้างไทย ไม่เชื่อว่าการแจกเงินฟรี ๆ เพียง 1 ครั้ง จะทำให้เศรษฐกิจไทยเจริญเติบโตอย่างยั่งยืน หรือแก้ไขปัญหาเศรษฐกิจที่วิกฤติอย่างนี้ได้ เนื่องจากเศรษฐกิจที่วิกฤติในตอนนี้ ผิดกับตอนวิกฤตต้มยำกุ้ง

เพราะตอนนั้น คนรวยเสียงดังเจ๊งแล้วแก้ไขทันทีภายในครึ่งปี แล้วก็ขายทรัพย์สินให้กับต่างชาติ แต่สำหรับครั้งนี้ ซึมลึกมายาวนาน ตั้งแต่คนรากหญ้า เศรษฐกิจแย่มามากกว่า 5 ปี กระเพื่อมมาถึงคนระดับกลาง รวมถึงเอสเอ็มอีที่ต้องปิดตัว ทำให้คนตกงานเยอะ วันนี้การช่วยให้เกิดการใช้จ่ายในช่วงสั้น ๆ อาจทำให้จีดีพีเพิ่มขึ้นได้แค่ 0.5%

เราคิดว่าถ้ายังดึงดันจะแจก ก็ต้องถือว่าผิดจากนโยบาย หรือสิ่งที่พรรคแกนนำอย่างพรรคเพื่อไทย ได้พยายามจะพูดว่า นี่ไม่ใช่เรื่องการสงเคราะห์ แต่คือเรื่องการกระตุ้นเศรษฐกิจ ถ้าวันนี้จะกลับมาแจกเป็นเงินสด ก็ยังดีสำหรับประชาชน โดยเฉพาะกลุ่มเปราะบาง ให้เขาได้ยืดลมหายใจ

แต่ไหน ๆ จะแจกเป็นเงินสด และให้กลุ่มเปราะบางก่อนก็ดี แต่อยากฝากไปว่า อย่ามีข้อจำกัดในการใช้เงิน ให้เขาเอาเงิน 10,000 บาทนี้ไปใช้ ไม่จำเป็นต้องไปบังคับให้ซื้อของอุปโภคบริโภค แต่ให้เขาไปใช้หนี้จ่ายค่าน้ำ ค่าไฟได้ ไหน ๆ จะเป็นหนี้แล้ว ก็ช่วยคนให้ได้ หากถามว่าอะไรดีกว่ากัน ระหว่างการแจกเงินกับการสร้างให้คนมีรายได้มีอาชีพอย่างยั่งยืน ยังไม่สายที่จะเอาก้อนแรก 1-2 แสนล้านบาทนี้ แต่ที่เหลืออยากให้ใช้ให้เกิดความยั่งยืนต่อเศรษฐกิจไทย ซึ่งจะเป็นผลดีกับประชาชน และย่อมจะเป็นผลดีกับรัฐบาลเอง

### **แนะ ‘ทักษิณ’ ทำให้จริง! ปลุกพลังสามัคคีคนไทยทุกคน แต่ต้องไม่ใช่เพื่อประโยชน์บางพวก**

ส่วนกรณีที่ ทักษิณ ระบุอยากให้คนไทยสามัคคี ร่วมด้วยช่วยกัน จะมีโอกาสเป็นไปได้หรือไม่ คุณหญิงสุดารัตน์ กล่าวว่า เป็นเรื่องที่ดี และเห็นด้วยถ้าคนในชาติจะสามัคคีกัน แต่คิดว่าต้องเริ่มจากผู้มีอำนาจและรัฐบาลก่อน 

นี่ไม่ใช่การพูดครั้งแรก แต่พูดหลายครั้งในเวลามีความขัดแย้งตั้งแต่สมัย พล.อ.ประยุทธ์ จันทร์โอชา เป็นนายกฯ แล้ว ว่าถ้าจะพูดเรื่องความสามัคคี จะต้องเริ่มตั้งแต่ผู้มีอำนาจเปิดโอกาสให้มีการพูดคุย และใช้กฎหมายต่าง ๆ ให้เป็นธรรม รวมทั้งการรักษาจริยธรรมการเมืองที่ดีงาม ถึงจะเกิดได้จริง

ไม่ใช่แค่พูด แต่ต้องเริ่มจากการปฎิบัติจริง ๆ จึงจะเกิดความสามัคคีในชาติ ดิฉันเห็นด้วยอย่างยิ่ง ประเทศจะได้เดินหน้าได้ แต่ความสามัคคีนั้น ไม่ใช่เพื่อประโยชน์ของบางกลุ่ม บางพรรคเท่านั้น แต่ความสามัคคีจะต้องเกิดประโยชน์กับคนทั้งหมด โดยเฉพาะคนไทยที่ตลอด 20 กว่าปีมานี้ เกิดการแตกแยกกัน จะทำอย่างไรให้เขาได้รับประโยชน์ ได้รับการเยียวยาในสิ่งที่สูญเสียไป จึงจะเกิดความสามัคคีอย่างแท้จริง

Credit:
- กองบรรณาธิการ SPACEBAR


========================================

ID: 19040
Title: โปรแกรมไทยลีก 2024/25 แมตช์เดย์ 3 
Slug: 23-to-25-aug-thai-league-program
Published At: 2024-08-23 15:44:40
Locale: th
Excerpt: โปรแกรมฟุตบอล รีโว่ ไทยลีก หรือ ไทยลีก 1 เดินหน้าเข้าสู่แมตช์เดย์ที่ 3 ในช่วงสุดสัปดาห์กันแล้ว โดยหลังจากจบนัดนี้ก็จะเตรียมแข่งนัดที่ 4 กันต่อเลยในช่วงกลางสัปดาห์หน้า 
Category: กีฬา, sport, ข่าวกีฬา, news-and-event
Tags: 

Content:

โปรแกรมฟุตบอล รีโว่ ไทยลีก หรือ ไทยลีก 1 เดินหน้าเข้าสู่แมตช์เดย์ที่ 3 ในช่วงสุดสัปดาห์กันแล้ว โดยหลังจากจบนัดนี้ก็จะเตรียมแข่งนัดที่ 4 กันต่อเลยในช่วงกลางสัปดาห์หน้า 

สำหรับอาทิตย์นี้จะเริ่มที่คู่วันศุกร์ก่อนเหมือนเดิม และจะไปจบในวันอาทิตย์ ไม่มีคู่วันจันทร์เหมือนสัปดาห์ก่อน ซึ่งแมตช์ที่เป็นไฮไลท์หลักๆ น่าจะอยู่ที่การหา 3 แต้มแรกของทีมน้องใหม่อย่าง หนองบัว พิชญ ที่จะเปิดบ้านเจอ นครปฐม ในวันเสาร์ เวลา 19.00 น. และคู่แรกของวันอาทิตย์ เวลา 18.00 น. ระหว่าง สิงห์ เชียงราย พบ บุรีรัมย์ ยูไนเต็ด ที่ฝ่ายแรกเพิ่งโดนการท่าเรือถล่มมา และผู้มาเยือนที่ก็ไปพลาดท่าในฟุตบอลชิงแชมป์สโมสรอาเซียน ต้องมารอดูว่าใครจะเรียกฟอร์มกลับมาได้ก่อนกัน

Credit:
- กองบรรณาธิการ SPACEBAR
- สันติ อมรสถิตย์


========================================

ID: 19039
Title: ‘โซฟา โต๊ะไม้’ ยุคทักษิณ กลับคืนตึกไทยคู่ฟ้าอีกครั้ง
Slug: government-23aug2024
Published At: 2024-08-23 15:42:13
Locale: th
Excerpt: ทำเนียบรัฐบาล เตรียมพร้อมรับ ‘นายกฯ แพทองธาร’ แล้ว
Category: การเมือง, politics, การเมืองระดับชาติ, national
Tags: 

Highlights:
- ทำเนียบรัฐบาล เตรียมพร้อมรับ ‘นายกฯ แพทองธาร’ แล้ว 
- ขณะเจ้าหน้าที่สำนักเลขาธิการนายกรัฐมนตรี นำ ‘โซฟา-โต๊ะไม้’ ยุค ‘ทักษิณ’ เป็นนายกฯ กลับคืนตึกไทยคู่ฟ้าอีกครั้ง  

Content:

ผู้สื่อข่าวรายงานจากทำเนียบรัฐบาลว่า เมื่อช่วงสายวันนี้ (23 ส.ค.) ทางเจ้าหน้าที่สำนักงานเลขาธิการนายกรัฐมนตรี ได้ขนย้ายโซฟา 1 ชุด และโต๊ะทำงาน 1  ชุด มาที่ตึกไทยคู่ฟ้า โดยเป็นการขนย้าย จากที่ก่อนหน้านี้ได้นำไปเก็บไว้ ซึ่งโต๊ะเหล่านี้ เป็นโต๊ะทำงานเดิมของทักษิณ ชินวัตร อดีตนายกรัฐมนตรี ที่เคยใช้ในสมัยนั้น และยังได้ใช้ต่อมาในสมัย พล.อ.ประยุทธ์ จันทร์โอชา  อดีตนายกรัฐมนตรีคนที่ 29 

แต่ในช่วงที่ เศรษฐา ทวีสิน มารับตำแหน่งนายกรัฐมนตรี คนที่ 30 ได้ย้ายออกไปเก็บไว้ และใช้ชุดโต๊ะทำงานของตัวเอง วันนี้จึงมีการขนย้ายโต๊ะทำงานสมัยทักษิณ กลับมาให้แพทองธาร ชินวัตร นายกรัฐมนตรีคนที่ 31 ซึ่งเป็นบุตรสาวทักษิณ กลับมาใช้อีกครั้ง

สำหรับของใช้หรืออุปกรณ์สำนักงานอื่นๆ เช่นตู้เก็บเอกสาร ยังไม่ได้นำมาเพิ่มหรือปรับเปลี่ยนใดๆ  เพราะในช่วงที่เศรษฐา ทวีสิน ดำรงตำแหน่งนายกรัฐมนตรี ไม่ได้ปรับเปลี่ยน ส่วนการตกแต่งต่างๆ บนตึกไทยคู่ฟ้านั้น จะขึ้นอยู่กับคณะทำงานของนายกรัฐมนตรีว่า จะปรับเปลี่ยนส่วนใดเพิ่มเติม

นอกจากนี้ มีรายงานว่า ในส่วนของห้องนอนที่เศรษฐา เคยทำไว้ ถูกปรับเป็นห้องพักคอยและห้องแต่งตัวเหมือนเดิม

Credit:
- กองบรรณาธิการ SPACEBAR


========================================

ID: 19038
Title: คนไทยกับดิจิทัลวอลเล็ต อย่าเอามะพร้าวห้าวมาขายสวน
Slug: politics-digitalwallet-money
Published At: 2024-08-23 15:37:15
Locale: th
Excerpt: Deep SPACE -- ดิจิทัลวอลเล็ต ขึ้นต้นมาก็รู้แล้วว่าเดินหน้าลำบาก และด้วย ‘อีโก้’ สูงเทียมฟ้าของพรรคเพื่อไทย จึงไม่อาจหยิบยืมของเก่าที่รัฐบาลเดิมทำไว้มาใช้งาน ออกทะเลไปมากมายกว่าจะยอมเข้าฝั่ง และต้องบอกว่า คนไทยคุ้นเคยกับเทคโนโลยีการเงินสมัยใหม่นานแล้ว ดังนั้นถ้าแจกเงินดิจิทัลไม่ได้ ก็คือความผิดพลาดของรัฐบาล ติดตาม Deep SPACE..ลึกกว่าที่รู้
Category: Deep SPACE, deep-space
Tags: 

Highlights:
- คนไทยช่วงหลังโควิด พัฒนาในเรื่องเทคโนโลยีการเงินไปมาก


- คนละครึ่ง เที่ยวด้วยกัน และแอปฯ เป๋าตัง คือสิ่งที่คุ้นเคย

- ดิจิทัลวอลเล็ตของรัฐบาลที่แจกไม่ได้สักที อย่าโทษว่าประชาชนล้าสมัย

Content:

**ทักษิณ ชินวัตร จากเมืองไทยไปนานถึง 17 ปี แม้จะติดตามข่าวคราว ความเคลื่อนไหวมาโดยตลอด แต่ก็เป็นการรับรู้ผ่านข้อมูล ข่าวสาร  มีคนมารายงาน มาเล่าให้ฟัง ไม่ได้สัมผัส หรือมีประสบการณ์กับความเป็นจริงที่เกิดขึ้น**

เมืองไทยช่วงที่ทักษิณไม่อยู่ มีความเปลี่ยนแปลงหลาย ๆ อย่าง ทั้งดี และไม่ดี ทั้งล้าหลัง และพัฒนาไปข้างหน้า

ความเปลี่ยนแปลงในทางที่ดีเรื่องหนี่ง ที่เป็นเรื่องสำคัญคือ ประเทศไทยพัฒนาไปสู่ **‘สังคมไร้เงินสด’** หรือ cashless แล้ว และเป็นการพัฒนาอย่างก้าวกระโดดภายในเวลาเพียง 4-5  ปี  โดยมีจุดเริ่มต้นมาจากการเปิดบริการระบบ **‘พร้อมเพย์’** ในเดือนมกราคม 2560 ที่ทำให้ประชาชนสามารถโอนเงิน ชำระเงินระหว่างกันเองได้ผ่านแอปพลิเคชัน ธนาคาร โดยไม่เสียค่าธรรมเนียม และมีความปลอดภัยสูง 

**วิกฤตโควิดเป็นจุดเปลี่ยนแปลงที่สำคัญ ที่ทำให้คนไทยเรียนรู้ การใช้ระบบการโอนเงิน ชำระเงินผ่านแพลตฟอร์มดิจิทัล จากการใช้งานโดยตรง เมื่อรัฐบาลพัฒนา แอปฯ เป๋าตัง เพื่อรองรับมาตรการเยียวยาผลกระทบจากโควิด คือ โครงการคนละครึ่ง โครงการเราเที่ยวด้วยกัน** 

ก่อนหน้าแอปฯ เป๋าตัง มีบัตรสวัสดิการแห่งรัฐ หรือ **‘บัตรลุงตู่’** ที่เป็นตัวกลางรองรับเงินช่วยเหลือผู้มีรายได้น้อย แบบตรงเป้า เฉพาะกลุ่ม ไม่ใช้แจกเงินแบบเหวี่ยงแหเหมือนในอดีต

มันอาจจะไม่ใช่เงินดิจิทัล หรือดิจิทัลวอลเล็ต ที่สมบูรณ์แบบในความหมายทางวิชาการ หรือเทคโนโลยี แต่วิธีการ **‘โอนจ่าย’** และ **‘สแกนจ่าย’** ที่คนไทยทั้งประเทศใช้กันได้อย่างคล่องแคล่วกันแล้วนี่แหละ  

**ก็พาประเทศไทยไปสู่เป้าหมายเดียวกับดิจิทัลวอลเล็ตของรัฐบาล คือไม่ต้องใช้เงินสด ตรวจสอบได้ว่าใครโกง ในโครงการคนละครึ่ง และเราเที่ยวด้วยกัน ทั้งยังมีสภาพคล่อง ใช้ชำระหนี้ได้โดยตรง หรือจะถอนเป็นเงินสดก็ได้ทันที** 

เทคโนโลยีที่ดี คือ เทคโนโลยีที่ใช้ง่าย ทุกคนเข้าถึงได้ และต้นทุนต่ำ ทั้งบัตรสวัสดิการแห่งรัฐ และแอปฯ เป๋าตัง พิสูจน์แล้วว่า เป็นระบบที่ดี ใช้งานได้จริง มีความปลอดภัย โดยไม่ต้องมีระบบบล็อกเชนเลย 

เพราะฉะนั้น  เรื่องดิจิทัลวอลเล็ตที่ทักษิณพูดในงานปาฐกถาวิชั่น ไทยแลนด์ 2024  ที่บอกว่า เป็นการ **‘ยิงนกสามตัวด้วยกระสุนนัดเดียว’** คือ กระตุ้นเศรษฐกิจ และการใช้ระบบบล็อกเชน ให้กระตุ้นเศรษฐกิจได้ย่างแม่นยำ แล้วคนไทยจะได้เข้าใจเทคโนโลยี ให้คนเข้าไปใช้ทุกบริการของภาครัฐ อีกหน่อยรัฐอาจออกบอนด์ขายประชาชนรายย่อยนั้น 

**ประเทศไทย และคนไทยก้าวข้ามเรื่องที่ทักษิณพูดไปนานแล้ว เรื่องขายพันธบัตรรัฐบาลให้ประชาชนที่บอกว่าจะทำผ่านดิจิทัลวอลเล็ต** 

_เขาทำกันมานานแล้วละ ‘ลุงโทนี่’ !!!!!_ 

ดิจิทัลวอลเล็ต ของพรรคเพื่อไทยนั่นแหละ วันนี้พิสูจน์แล้วว่า **‘ล้มเหลว’** ทำไม่ได้  เพราะปีหนึ่งแล้ว ยังไม่มีอะไรเป็นชิ้นเป็นอัน งบฯกลางปี 122,000 ล้านบาท ใช้ได้แล้ว แต่ไม่มีวิธีแจก

**สุดท้ายต้องกลับมาใช้ บัตรลุงตู่ แจกเงินสด 10,000 บาท และแจกให้แค่กลุ่มเปราะบาง 14  ล้านคน ไม่ใช่แจกให้ 50 ล้านคน เพื่อใช้เงินให้หมดภายในวันที่ 30 กันยายนนี้  จะได้ไม่มีใครต้องเสี่ยงทำผิดกฎหมายเหมือนในอดีตอีก**

Credit:
- Deadwood


========================================

ID: 19035
Title: ออสเตรเลียเสริมทัพ! จับมือนอร์เวย์ตั้งโรงงานผลิตขีปนาวุธร่อนติด F-35 เอง 
Slug: australia-to-build-cruise-missiles-with-norway-kongsberg
Published At: 2024-08-23 14:54:51
Locale: th
Excerpt: ออสเตรเลียเสริมทัพ! จับมือบริษัทอาวุธนอร์เวย์ตั้งโรงงานผลิตขีปนาวุธร่อนติด F-35 เอง ท่ามกลางสถาณการณ์ภูมิภาคอินโด-แปซิฟิกที่ตึงเครียดมากขึ้น 
Category: ต่างประเทศ, world, ประชาชาติ, nations
Tags: 

Highlights:
- ออสเตรเลียร่วมมือกับ ‘Kongsberg Defence’ บริษัทซัพพลายเออร์ขีปนาวุธของนอร์เวย์ผลิตขีปนาวุธโจมตีทางทะเลพิสัยไกล และขีปนาวุธร่อน ในเมืองนิวคาสเซิล ซึ่งเป็นโรงงานผลิตอาวุธแห่งเดียวที่อยู่นอกประเทศนอร์เวย์ 
- รัฐบาลออสเตรเลียจะสนับสนุนเงิน 574 ล้านดอลลาร์สหรัฐ (ราว 1.97 หมื่นล้านบาท) เพื่อสร้างโรงงานผลิตร่วมกับ ‘Kongsberg’ ในช่วงปลายปีนี้ โดยการผลิตจะเริ่มขึ้นในปี 2027 

Content:

ออสเตรเลียร่วมมือกับ ‘Kongsberg Defence’ บริษัทซัพพลายเออร์ขีปนาวุธของนอร์เวย์ผลิตขีปนาวุธโจมตีทางทะเลพิสัยไกล (long-range Naval Strike Missiles) และขีปนาวุธร่อน (Joint Strike Missiles) ในเมืองนิวคาสเซิล บนชายฝั่งตะวันออกของออสเตรเลีย ซึ่งจะเป็นโรงงานผลิตอาวุธแห่งเดียวที่อยู่นอกประเทศนอร์เวย์ ณ ขณะนี้ 

_“รัฐบาลออสเตรเลียจะสนับสนุนเงิน 574 ล้านดอลลาร์สหรัฐ (ราว 1.97 หมื่นล้านบาท) เพื่อสร้างโรงงานผลิตร่วมกับ ‘Kongsberg’ ใกล้สนามบินนิวคาสเซิล รัฐนิวเซาท์เวลล์ ในช่วงปลายปีนี้ โดยการผลิตจะเริ่มขึ้นในปี 2027”_ แพต คอนรอย รัฐมนตรีว่าการกระทรวงอุตสาหกรรมกลาโหมออสเตรเลีย กล่าว 

คอนรอย เสริมว่า_“ขีปนาวุธร่อนต่อต้านเรือ (The anti-ship cruise missiles) ที่ผลิตในโรงงานนี้จะถูกนำไปใช้ในกองทัพป้องกันประเทศออสเตรเลีย และส่งออกโดยพันธมิตรสหรัฐฯ”_ ซึ่งถือเป็นโรงงานแห่งที่ 2 ของโลกที่สามารถผลิตขีปนาวุธดังกล่าว 

นอกจากนี้ ออสเตรเลียจะจัดตั้งโรงงานผลิตอาวุธนำวิถีภายใต้การดำเนินการของกระทรวงกลาโหมด้วย เพื่อเพิ่มศักยภาพการโจมตีระยะไกลของกองทัพออสเตรเลียได้อย่างแม่นยำ ท่ามกลางความตึงเครียดที่เพิ่มมากขึ้นในอินโด-แปซิฟิก 

_“มีความต้องการ และข้อจำกัดในห่วงโซ่อุปทานทั่วโลก ดังนั้นการผลิตขีปนาวุธที่นี่ไม่เพียงแต่จะแข่งขันด้านต้นทุนได้เท่านั้น แต่ยังส่งมอบขีปนาวุธได้เร็วกว่าหากเราพึ่งพาสายการผลิตในต่างประเทศอีก...ยังมีโอกาสที่ขีปนาวุธเหล่านี้จะถูกส่งออกได้อีกมาก”_ คอนรอยกล่าวในแถลงการณ์ 

คอนรอย เสริมอีกว่า _“เราไม่ได้มีศักยภาพแค่เพียงแค่บำรุงรักษาและปรับปรุงขีปนาวุธของเราเท่านั้น แต่เรายังสามารถผลิตเติมให้กับกองกำลังสหรัฐฯ ที่อาจต้องมาประจำการอยู่ในภูมิภาคอินโด-แปซิฟิกด้วย”_  

สำหรับขีปนาวุธร่อนซึ่งเป็นขีปนาวุธโจมตีชนิดเดียวที่สามารถติดตั้งในช่องอาวุธของเครื่องบินขับไล่ F-35 ได้ ซึ่งที่ออสเตรเลียเองก็มีฝูงบินขับไล่ F-35 stealth อยู่ 2 ฝูง ประจำการที่ย่านวิลเลียมทาวน์ ใกล้เมืองนิวคาสเซิล และที่ฐานทัพอากาศ ‘RAAF Base Tindal’ ทางตอนเหนือของออสเตรเลีย  

ในภูมิภาคอินโดแปซิฟิก ญี่ปุ่นและเกาหลีใต้มีฝูงบิน F-35 ประจำการอยู่ ในขณะที่สิงคโปร์ได้สั่งซื้อเครื่องบินขับไล่ดังกล่าวแล้ว 

ทั้งนี้พบว่า ออสเตรเลียยังกำลังพัฒนาขีปนาวุธความเร็วเหนือเสียงร่วมกับสหรัฐฯ และจะเริ่มผลิตขีปนาวุธนำวิถีกับสหรัฐฯ ในปีหน้าอีกด้วย 

Photo by ANDREW LEESON / AFP

Credit:
- กองบรรณาธิการ SPACEBAR


========================================

ID: 19036
Title: เปิดภาพมุมสูง เหตุดินสไลด์ จ.ภูเก็ต ‘อนุทิน’ กำชับดูแลความปลอดภัย ปชช.-นทท. 
Slug: landslide-incident-at-karon-sub-district-phuket-province-23-aug-2024
Published At: 2024-08-23 14:49:24
Locale: th
Excerpt: เปิดภาพมุมสูง เหตุดินสไลด์ จ.ภูเก็ต เสียชีวิตเบื้องต้น 8 ราย  ‘อนุทิน’ กำชับดูแลความปลอดภัย ปชช.-นทท. 

Category: สังคม-ความเป็นอยู่, social, สุขภาพและคุณภาพชีวิต, health-and-safety
Tags: 

Highlights:
- เปิดภาพมุมสูง เหตุดินสไลด์ จ.ภูเก็ต เสียชีวิตเบื้องต้น 8 ราย
- ‘อนุทิน’ กำชับดูแลความปลอดภัย ปชช.-นทท. 


Content:

สถานการณ์ฝนตกหนักในพื้นที่ จ.ภูเก็ต เมื่อช่วงคืนที่ผ่านมา ทำให้หลายจุดต้องเผชิญกับปัญหาน้ำท่สมขังฉับพลัน โดยเฉพาะในพื้นที่ ต.กะรน อ.เมืองภูเก็ต ที่ประสบกับน้ำป่าไหลหลาก และดินสไลด์ทับบ้านเรือนประชาชน จนเป็นเหตุให้มีผู้เสียชีวิตแล้ว 8 ราย และอยู่ระหว่างการค้นหาผู้สูญหายเพิ่มเติม

ล่าสุด [เพจ ขยะมรสุม](https://www.facebook.com/MONSOONGARBAGE/posts/pfbid0fghTVaA17eTGpJota1QTY8CkNsazocwyNSS1D1eYviZxFARdEa4WRrszZLQhf5ctl) ได้โพสต์ภาพมุมสูงที่แสดงให้เห็นถึงความเสียหายของพื้นที่บริเวณ ซอยปฎัก 2 ต.กะรน ที่พบว่ามีบ้านเรือนพังเสียหายหลายหลัง และมีถนนถูกตัดขาดหลายเส้น ขณะที่เจ้าหน้าที่และชาวบ้านอยู่ระหว่างการเร่งเคลียร์พื้นที่

ความเสียหายที่เกิดขึ้น ‘อนุทิน ชาญวีรกูล’ รองนายกรัฐมนตรี และรมว.มหาดไทย ได้กำชับกรมป้องกันและบรรเทาสาธารณภัย (ปภ.) และผู้ว่าราชการจังหวัดภูเก็ต ให้ดูแลประสานการเข้าช่วยเหลือผู้ประสบภัยให้เป็นไปด้วยความเรียบร้อย ทั้งความปลอดภัยของประชาชนและนักท่องเที่ยว

พร้อมเน้นย้ำการแจ้งเตือนเหตุอันตรายในพื้นที่เสี่ยง และมีการเร่งระดมเครื่องจักรกลเพื่อให้การช่วยเหลือ พร้อมตั้งศูนย์รับแจ้งเหตุและให้ความช่วยเหลือ ณ วัดกิตติสังฆาราม (วัดกะตะ) ต.กะรน อ.เมืองภูเก็ต และจากรายงานเบื้องต้นพบว่าบ้านเรือนที่ได้รับผลกระทบจากดินสไลด์ส่วนใหญ่เป็นบ้านเช่าท ที่แรงงานต่างด้าวอาศัยอยู่

สำหรับสถานการณ์ปัญหาอุทกภัยในประเทศไทยตอนนี้ นอกจาก จ.ภูเก็ต แล้ว สถานการณ์น้ำท่วมใน 6 พื้นที่ภาคเหนือหลาายจุดยังอยู่ในภาวะวิกฤติ โดยทั้ง 6 จังหวัดประกอบด้วย จ.เชียงราย , จ.พะเยา , จ.น่าน , จ.แพร่ เพชรบูรณ์ และ จ.อุดรธานี รวม 41 อำเภอ 177 ตำบล 1,023 หมู่บ้าน ประชาชนได้รับผลกระทบ 21,628 ครัวเรือน

Credit:
- กองบรรณาธิการ SPACEBAR


========================================

ID: 19037
Title: ‘พลังประชารัฐ’ กระตุก ‘เพื่อไทย’ อย่านำ ‘คนอื่น’ มาใช้โควตาของพรรค
Slug: spokesperson-for-the-palang-pracharath-party-statement-after-the-meeting
Published At: 2024-08-23 14:49:23
Locale: th
Excerpt: ‘โฆษกพลังประชารัฐ’ แจงมติกรรมการบริหารพรรค ให้ ‘บิ๊กป้อม’ เคาะชื่อ รมต.สำรองได้ เปิดทาง ‘เพื่อไทย’ ชงเปลี่ยนตัว หากคุณสมบัติไม่ผ่าน เผยยังมีการประสานกันอยู่เป็นระยะ ลั่นหากนำ‘คนอื่น’ มาใช้โควตาของพรรค ถือว่าผิดหลักเกณฑ์
Category: การเมือง, politics
Tags: 

Highlights:
- ‘โฆษกพลังประชารัฐ’ แจงมติกรรมการบริหารพรรค ให้ ‘บิ๊กป้อม’ เคาะชื่อ รมต.สำรองได้ 
- เปิดทาง ‘เพื่อไทย’ ชงเปลี่ยนตัว หากคุณสมบัติไม่ผ่าน เผยยังมีการประสานกันอยู่เป็นระยะ 
- ลั่นหากนำ‘คนอื่น’ มาใช้โควตาของพรรค ถือว่าผิดหลักเกณฑ์

Content:

**พล.ต.ท.ปิยะ ต๊ะวิชัย** โฆษกพรรคพลังประชารัฐ แถลงภายหลังการประชุมคณะกรรมการบริหารพรรคฯ (กก.บห.) ที่มี **พล.อ.ประวิตร วงษ์สุวรรณ** หัวหน้าพรรคฯ เป็นประธาน ว่า พรรคพลังประชารัฐได้จัดการประชุม โดยมี กก.บห.มาร่วมประชุมจำนวน 12 คน จากจำนวน 19 คน ซึ่งครบตามองค์ประชุม เพื่อยืนยันการเข้าร่วมรัฐบาล และการเสนอชื่อบุคคลเพื่อดำรงตำแหน่งรัฐมนตรีในสัดส่วนของพรรคฯ ตามที่ได้มีข้อตกลงกับพรรคเพื่อไทย ในฐานะแกนนำจัดตั้งรัฐบาล

ซึ่งที่ประชุมได้รับทราบเกี่ยวกับการประชุมสภาผู้แทนราษฎร เมื่อวันที่ 16 ส.ค. 2567 ที่ผ่านมา ตามที่ สส.ของพรรคพลังประชารัฐได้มีมติเห็นชอบให้หัวหน้าพรรคเพื่อไทย คือ แพทองธาร ชินวัตร เป็นนายกรัฐมนตรี และต่อมา ผู้ประสานงานพรรคร่วมรัฐบาล ได้ประสานมายังพรรคพลังประชารัฐ เพื่อเสนอรายชื่อบุคคลที่มีความเหมาะสมจะเป็นรัฐมนตรีในสัดส่วนโควตาของพรรคพลังประชารัฐ และ**ในวันที่ 20 ส.ค. 2567 หัวหน้าพรรคพลังประชารัฐได้เสนอรายชื่อบุคคลดังกล่าวจำนวน 4 คน ผ่าน นพ.พรหมินทร์ เลิศสุริย์เดช เลขาธิการนายกฯ** ไปแล้วนั้น ทั้งนี้ ที่ประชุมพิจารณาแล้ว ได้มีมติเกี่ยวกับการเสนอชื่อบุคคลที่เห็นควรเป็นรัฐมนตรีในสัดส่วนของพรรค ดังนี้

พรรคพลังประชารัฐ ขอยืนยันรายชื่อบุคคลที่พรรคได้เสนอต่อนายกรัฐมนตรีผ่าน นพ.พรหมินทร์ ไปแล้วเมื่อวันที่ 20 ส.ค.ที่ผ่านมา เพื่อให้นายกรัฐมนตรีพิจารณาแต่งตั้งตามข้อตกลงในการร่วมรัฐบาล

ทั้งนี้ หากรายชื่อที่ส่งไปแล้วปรากฏว่า มีบุคคลใดบุคคลหนึ่งไม่ผ่านคุณสมบัติในการดำรงตำแหน่งรัฐมนตรี ทางพรรคเพื่อไทยควรต้องแจ้งกลับมาให้พรรคพลังประชารัฐทราบ เพื่อให้หัวหน้าพรรคฯ ซึ่งได้รับมอบหมายจาก กก.บห.เป็นผู้พิจารณาเปลี่ยนแปลงรายชื่อและเสนอไปใหม่เพื่อทดแทนเท่านั้น

หากมีการเสนอแต่งตั้งรายชื่อบุคคลอื่นบุคคลใด ที่ไม่ได้มาจากรายชื่อที่พรรคพลังประชารัฐเสนอเป็นรัฐมนตรี ทางพรรคขอปฏิเสธรายชื่อดังกล่าว และจะถือว่า ไม่เป็นไปตามข้อตกลงที่ทางพรรคเพื่อไทย ในฐานะแกนนำจัดตั้งรัฐบาลควรยึดถือและปฏิบัติตามต่อไป

ผู้สื่อข่าวถามว่า ตั้งแต่วันที่ได้ส่งรายชื่อให้พรรคเพื่อไทย มีการแจ้งกลับมาหรือยังว่า แต่ละคนมีคุณสมบัติครบถ้วน พล.ต.ท.ปิยะ กล่าวว่า ขณะนี้มีการประสานงานกันเป็นระยะ

ส่วนชื่อของ ร.อ.ธรรมนัส พรหมเผ่า เลขาธิการพรรคพลังประชารัฐ ยังมีคุณสมบัติอยู่ใช่หรือไม่นั้น พล.ต.ท.ปิยะ ชี้แจงว่า ในเบื้องต้นมีการพูดคุยกัน แต่ก็ไม่ได้มีการยืนยันว่า จะต้องมีการปรับเปลี่ยนแค่ไหน-อย่างไร

เมื่อถามอีกว่า รายชื่อที่คุณสมบัติไม่ผ่าน หัวหน้าพรรคฯ สามารถเสนอชื่อให้ทางพรรคเพื่อไทย โดยไม่ต้องผ่าน กก.บห.ใช่หรือไม่ พล.ต.ท.ปิยะ ยอมรับว่า _**“ใช่ มติที่ประชุมยืนยันชัดเจนว่า กก.บห.ได้มอบอำนาจให้หัวหน้าพรรคฯ เป็นผู้มีอำนาจในการตัดสินใจ แต่หากหัวหน้าพรรคจะมีความเห็น ควรจะผ่าน กก.บห.อีกครั้ง ก็คงจะนำรายชื่อเข้าที่ประชุม กก.บห.”**_

ส่วนรายชื่อที่ ร.อ.ธรรมนัส ส่งไป ซึ่งยังไม่ผ่าน กก.บห.ถือว่าโมฆะหรือไม่ พล.ต.ท.ปิยะ กล่าวว่า _**“ไม่ เพราะ 4 รายชื่อตามที่ กก.บห.ก็ยังยืนยันตามเดิม ตั้งแต่วันแรกที่เราเสนอไปเมื่อวันที่ 20 ส.ค. ซึ่งล้วนเป็นรัฐมนตรีเก่าของเราในรัฐบาล เศรษฐา ทวีสิน”**_

เมื่อถามว่า สุดท้ายหากรายชื่อไม่ออกมาตามนี้จะดำเนินการอย่างไร พล.ต.ท.ปิยะ กล่าวว่า คงจะต้องคุยกับทางพรรคเพื่อไทย

จริง ๆ แล้ว เป็นอำนาจของหัวหน้ารัฐบาล แต่โดยมารยาททางการเมือง จะต้องมีการพูดคุยกัน หากรายชื่อที่เสนอไปไม่เหมาะสม หรือคุณสมบัติไม่ครบถ้วน ไม่ชัดเจน ก็ต้องมาคุยกัน เรายินดีพร้อมที่จะเปลี่ยน

ส่วนในการประชุมคณะกรรมการบริหารพรรคฯ วันนี้ กลุ่มของ ร.อ.ธรรมนัส ไม่เข้าร่วม สะท้อนถึงรอยร้าวภายในพรรคหรือไม่ พล.ต.ท.ปิยะ ตอบว่า _**“ไม่ เพราะอาจจะติดภารกิจ มีการแจ้งคณะกรรมการบริหารพรรคฯ แล้ว”**_

เมื่อถามว่า รายชื่อที่ไปส่งตั้งแต่วันที่ 20 ส.ค. ยังไม่มีการติดต่ออะไรกลับมาใช่หรือไม่ พล.ต.ท.ปิยะ กล่าวว่า ในทางการยังไม่มีการติดต่อกลับมา เมื่อถามว่า ในที่ประชุม กก.บห.มีการหารือกันถึงการครอบงำข้ามพรรค ของคนนอกหรือไม่ พล.ต.ท.ปิยะ กล่าวว่า ไม่ได้พูดคุย เราคุยในหลักเกณฑ์ หลักการ และวิธีการของพรรคเราเท่านั้น

รายชื่อรัฐมนตรีแต่ละพรรค ก็มีมติและความเห็นของแต่ละพรรค แต่หากพรรคใดมัวแต่ฟังเสียงเล็ก เสียงน้อย เสียงทุ้มอะไรพวกนี้ ก็จะไขว้เขว ซึ่งสิ่งเหล่านี้เป็นหลักเกณฑ์มาตั้งแต่ดึกดำบรรพ์ที่มีการเมืองมา ดังนั้น ควรคุยกันและให้เกียรติการร่วมรัฐบาลซึ่งกันและกัน ซึ่งพรรคพลังประชารัฐยืนยันว่า รายชื่อรัฐมนตรีที่เราส่งไป ได้ผ่านการพิจารณาของกรรมการบริหารพรรค แต่หากพรรคเพื่อไทยจะนำคนอื่นมาใช้ในโควตาของพรรคพลังประชารัฐ ถือว่าไม่เป็นไปตามหลักเกณฑ์

เมื่อถามว่า กังวลถึงคุณสมบัติของรัฐมนตรีพรรคพลังประชารัฐ ที่อาจเข้าข่ายผิดมาตรฐานจริยธรรมหรือไม่ พล.ต.ท.ปิยะ กล่าวว่า เรื่องนี้เราเข้าใจหัวหน้าพรรค และนายกรัฐมนตรี เพราะตามหลักการ หากเสนอบุคคลที่คุณสมบัติไม่ครบถ้วน หรือไม่เหมาะสม ก็อาจจะมีผลกระทบ ซึ่งทางพรรคเพื่อไทยมีความไม่สบายใจตรงนี้ จึงแจ้งกลับมายังหัวหน้าพรรค

ทางพรรคฯ ยินดีที่จะเปลี่ยนเป็นคนที่เหมาะสม เพราะพรรคพลังประชารัฐมีบุคคลที่เหมาะสม และพร้อมเป็นรัฐมนตรีอยู่หลายคน ไม่ต้องห่วง 


เมื่อถามถึงกระแสข่าว พล.อ.ประวิตร จะลาออกจากหัวหน้าพรรค พล.ต.ท.ปิยะ กล่าวว่า _**“ไม่มี หัวหน้าพรรคอยู่กับพวกเราตลอด หากเราไม่ทิ้งท่าน ท่านก็ไม่ทิ้งพวกเรา”**_

Credit:
- กองบรรณาธิการ SPACEBAR
- อมรเทพ โชติเฉลิมพงษ์


========================================

ID: 19034
Title: Photo Story: เร่งหาสาเหตุเครื่องบินเล็กตก! 
Slug: small-plane-crash-23aug2024
Published At: 2024-08-23 14:41:40
Locale: th
Excerpt: ‘อนุทิน’ รุดตรวจสอบเหตุเครื่องบินตก ฉะเชิงเทรา เร่งหาสาเหตุโศกนาฏกรรม
Category: สังคม-ความเป็นอยู่, social, สุขภาพและคุณภาพชีวิต, health-and-safety
Tags: 

Highlights:
- ‘อนุทิน’ รุดตรวจสอบเหตุเครื่องบินตก ฉะเชิงเทรา เร่งหาสาเหตุโศกนาฎกรรม
- เผย นำลำตัวเครื่องบินขึ้นมาได้แล้วประมาณ 40% เชื่อ นักบินมีความเชี่ยวชาญ แต่ต้องหาสาเหตุให้ชัด ทำไมร่วงตกลงมา 
- ชี้ เครื่องต้องร่อน ต่อให้เครื่องมีปัญหา

Content:

‘อนุทิน ชาญวีรกูล’ รองนายกรัฐมนตรี และรัฐมนตรีว่าการกระทรวงมหาดไทย เดินทางมาติดตามเหตุเครื่องบินเล็กตก ที่บริเวณป่าชายเลนหลังวัดเขาดิน อ.บางปะกง จ.ฉะเชิงเทรา ซึ่งเป็นจุดที่เครื่องบินเล็กตก ส่งผลให้มีผู้เสียชีวิต 9 ศพ โดยระบุว่า เครื่องบินตกลงมาด้วยความเร็ว และกระแทกพื้นด้วยความแรง ตัวเครื่องบินเจาะลึกลงไปในโคลน ลึกมาก ชิ้นส่วนกระจัดกระจายอยู่ใต้ดิน ตอนนี้ในส่วนของลำตัวเครื่องบิน เอาขึ้นมาได้แล้วประมาณ 40% นี่คือเหตุสลด ที่ไม่มีใคร ต้องการให้เกิดขึ้น และมันต้องมีสาเหตุ เมื่อเรารู้ชัดแล้ว จะต้องไปวางกรอบ การป้องกันไม่ให้เกิดประวัติศาสตร์ซ้ำรอย 

“ตอนนี้ เราพบชิ้นส่วนของผู้โดยสารและนักบิน แต่เรายังไม่สามารถระบุอัตลักษณ์ได้ มันลงมาแล้วเกิดการกระจายของตัวเครื่อง และชิ้นส่วนมนุษย์ เรื่องสาเหตุต้องรอให้ผู้เชี่ยวชาญมาตรวจสอบ ได้ขอความร่วมมือให้ผู้ผลิต ผู้ที่เกี่ยวข้องมาดำเนินการแล้ว ผมต้องขอขอบคุณชาวบ้าน ที่ให้ข้อมูลในฐานะพยานแวดล้อมอย่างครบถ้วน กำนันผู้ใหญ่บ้าน หน่วยกู้ภัย เข้ามาช่วยเต็มที่ มีรถแบ็คโฮจากผู้ใหญ่บ้านเข้ามาช่วยด้วย โดยเป็นการประสานจากส่วนกลาง ทุกคนพยายามอย่างสุดความสามารถ แต่ต้องเข้าใจว่า ทุกอย่างมันกระจัดกระจาย ตัวเครื่อง กู้ขึ้นมาได้ 40% แล้ว แต่ไม่มีส่วนไหนที่คงสภาพเดิม เป็นเรื่องน่าเศร้ามาก” อนุทิน กล่าว

อนุทิน กล่าวอีกว่า ที่ต้องหาสาเหตุคือ ทำไมเครื่องตกมาแบบนี้ ปกติ เครื่องบินต้องร่อน แต่กรณีนี้ทิ่มลงมาเลย เป็น Free Flow จึงต้องรอข้อมูลชัดๆ ว่า ก่อนนำเครื่องขึ้น ระหว่างนำเครื่องขึ้น หรือระยะเวลาหลังจากนั้น เกิดอะไรขึ้นบ้าง ทั้งนี้ มีลุงชาวบ้านบอกว่า ได้ยินเสียงเครื่องยนต์ดังมาก แล้วดังตูม ก็แปลว่า เครื่องยนต์ทำงานอยู่ จึงต้องมาดูแล้วว่า มีชิ้นส่วนไหนที่ชำรุดบกพร่อง เพราะตามปกติ เครื่องต้องร่อน ต่อให้เครื่องมีปัญหา ไม่มีเครื่องยนต์ ถ้ามีความเร็ว มีความสูง มันต้องร่อนได้ แต่นี่มันไม่ร่อน 

อนุทิน อธิบายเพิ่มเติมว่า ความสูงของการบินน่าจะอยู่ที่ 5,000 ฟีต เป็นการบินเกาะภูมิประเทศ แล้วทำไมจึงขาดการทรงตัว บังคับไม่ได้ เครื่องบินนี้ น่าจะบินทุกวัน ขนส่งผู้โดยสารตามปกติ มั่นใจว่านักบินมีความเชี่ยวชาญ ที่สุดแล้วก็อยากให้ไปรอดูข้อมูลชัดๆ นี่คือการตกแบบร่วงลงมา ไม่ใช่การร่อนลงมา 

สำหรับการเยียวยาพื้นที่ทางการเกษตรที่เป็นจุดตกของเครื่องบิน อนุทิน กล่าวว่า ทางเครื่องบินต้องมีประกันบุคคลที่ 3 เครื่องบินลำนี้ เป็นเครื่องบินที่ใช้ในการพาณิชย์ มีกฎระเบียบมาตรการต่างๆ ส่วนเครื่องบินเก่าแล้วหรือไม่นั้น อนุทิน ระบุว่า เครื่องบิน เมื่อถึงเวลาตรวจเช็กสภาพ ก็ต้องดำเนินการ มันจะมีชั่วโมงการทำงานของอุปกรณ์ต่างๆ ตรงนี้ เมื่อครบชั่วโมง ต้องเปลี่ยน ต่อให้ใช้งานได้ ก็ต้องเปลี่ยน ช่างที่เข้ามาดูแล จะต้องผ่านการสอบมากมาย ก็ต้องไปดูแล้วว่า เกิดอะไรขึ้น 

ส่วนข้อกังวลต่อการท่องเที่ยว เพราะผู้เสียชีวิต มีชาวต่างชาติรวมอยู่ด้วย อนุทิน มั่นใจว่าผู้ประกอบการได้ทำตามกฎระเบียบ เพราะไม่คุ้มกับการไปละเมิด แต่อย่างไรก็ตาม ต้องตรวจสอบ อย่างละเอียด เชื่อว่า จะมีผู้เชี่ยวชาญจากนานาชาติมาช่วยไขข้อสงสัย เพราะเครื่องบินรุ่นนี้ ก็ใช้กันอยู่ทั่วโลก

Credit:
- กองบรรณาธิการ SPACEBAR


========================================

ID: 19033
Title: หอการค้าฯ ระดมความเห็น นายกฯ ดันเศรษฐกิจไทยปีนี้เข้าเป้า
Slug: economic-business-solve-commerce
Published At: 2024-08-23 14:04:28
Locale: th
Excerpt: หอการค้าฯ ระดมความเห็น นายกฯ ดันเศรษฐกิจไทยปีนี้เข้าเป้า พร้อมเสนอวางแผนระยะกลาง-ยาว สร้างความสามารถในการแข่งขันประเทศกลับมา เรียกเชื่อมั่นไทย-เทศ
Category: ธุรกิจ-เศรษฐกิจ, business, เศรษฐกิจ, economics
Tags: 

Highlights:
- สร้างความเชื่อมั่นทั้งในและต่างประเทศ ทั้งระยะสั้น ระยะกลาง และ ระยะยาว

- สร้างขีดความสามารถในการแข่งขัน SMEs


- วางยุทธศาสตร์ประเทศเพื่อการเติบโตในอนาคตอย่างยั่งยืน

Content:

สนั่น อังอุบลกุล ประธานกรรมการหอการค้าไทยและสภาหอการค้าแห่งประเทศไทย นำคณะฯ เข้าพบแพรทองธาร ชินวัตร นายกรัญมนตรี พร้อมทั้งหารือถึงประเด็นสำคัญในการเร่งสร้างความเชื่อมั่นและแก้ไขปัญหาเศรษฐกิจไทยอย่างตรงจุด โดยหอการค้าไทยได้จัดทำข้อเสนอทางเศรษฐกิจเร่งด่วนมอบต่อนายกรัฐมนตรี              

โดยนายกรัฐมนตรีและคณะฯ กล่าวว่า การหารือร่วมกันในครั้งนี้ถือเป็นโอกาสที่ดีที่ได้รับฟังข้อเสนอจากภาคเอกชน วันนี้ประเทศไทยจำเป็นต้องมีความเชื่อมั่น ชัดเจน ซึ่งส่วนนี้จะเป็นกรอบในการทำงานร่วมกันระหว่างภาครัฐและเอกชน โดยเน้นย้ำการปลดและลดหนี้ร่วมกัน ด้วยวิธีการลดส่วนต่างของดอกเบี้ยและจัดการหนี้นอกระบบ การจัดตั้งกองทุนแก้ไขปัญหาหนี้ การจัดการเรื่อง Anti-dumping และเห็นด้วยกับหอการค้าฯ ในเรื่องการพัฒนาทรัพยากรมนุษย์ ควบคู่ไปกับการส่งเสริม Soft Power และสิ่งสำคัญคือการเตรียมความพร้อมเพื่อเข้าสู่เศรษฐกิจสีเขียวตามเป้าหมาย Net zero ที่ไทยประกาศไว้ 

ด้านสนั่น อังอุบลกุล กล่าวถึงสถานการณ์เศรษฐกิจของประเทศไทยในปัจจุบันกำลังเผชิญกับความท้าทายและปัญหาหลากหลายมิติ หอการค้าฯ ได้รับระดมความเห็นจากเครือข่ายเอกชนทั่วประเทศโดยมี 3 เรื่องเร่งด่วนที่ภาคเอกชนอยากให้รัฐบาลเร่งดำเนินการ 1) การสร้างความเชื่อมั่นทั้งในและต่างประเทศ ทั้งระยะสั้น ระยะกลาง และ ระยะยาว 2) การสร้างขีดความสามารถในการแข่งขัน SMEs และ 3) การวางยุทธศาสตร์ประเทศเพื่อการเติบโตในอนาคตอย่างยั่งยืน ดังนี้

**1\. สร้างความเชื่อมั่นให้กับประเทศ**

_**แผนงานเร่งด่วนระยะสั้น ได้แก่**_

**1) กระจายงบประมาณ (De-Centralized)** เร่งเบิกจ่ายงบประมาณปี 67 ให้กระจายไปทุกภูมิภาค และให้ความสำคัญกับจัดทำงบประมาณปี 68 ให้แล้วเสร็จตามกรอบระยะเวลาที่กำหนด ไม่ให้ยืดเยื้อเหมือนในปีที่ผ่านมา พร้อมทั้งกระตุ้นให้องค์กรปกครองส่วนท้องถิ่น เร่งใช้จ่ายงบประมาณที่มีอยู่ในแต่ละพื้นที่ เพื่อให้เกิดการกระตุ้นเศรษฐกิจได้อย่างรวดเร็ว

**2) การกระตุ้นเศรษฐกิจไปยังประชาชน 3 กลุ่ม** โดยแยกวิธีการให้เหมาะสม ได้แก่ (1) มุ่งเป้ากระตุ้นเศรษฐกิจไปยังกลุ่มเปราะบาง เป็นสิ่งเร่งด่วนก่อน เพื่อให้กลุ่มนี้มีกำลังซื้อทันที โดยใช้ Platform ภาครัฐที่มีอยู่หรือพิจารณาแจกแบบเงินสด เพื่อให้ทันต่อความต้องการของประชาชน (2) ประชาชนกลุ่มที่ยังพอมีกำลังซื้อ สามารถดำเนินการกระตุ้นเศรษฐกิจในลักษณะโครงการคนละครึ่งช่วยเพิ่มกำลังซื้อ โดยรัฐบาลไม่จำเป็นต้องใช้งบประมาณมาก (3) สำหรับกลุ่มที่มีกำลังซื้อสูง สามารถออกมาตรการเพื่อดึงการจับจ่ายใช้สอยให้เม็ดเงินเข้าสู่ระบบเพิ่มขึ้น เช่น มาตรการ Easy e-Receipt และมาตรการทางภาษีอื่น ๆ โดยรัฐไม่ต้องใช้งบประมาณ

**3) มาตรการช่วยเหลือและเยียวยา** ได้แก่ (1) ลดค่าใช้จ่ายทั้งการลดค่าไฟฟ้า ลดค่าน้ำมัน ตรึงราคาสินค้าที่จำเป็น (2) การพิจารณาลดภาษีที่ดินและสิ่งปลูกสร้าง (3) มาตรการช่วยเหลือลูกหนี้ตามแต่ละประเภทให้ชัดเจน อาทิ ลูกหนี้ชั้นดี ที่มีวินัยในการชำระสม่ำเสมอ หรือลูกหนี้ที่เกิดจากการดำเนินธุรกิจ เช่น เช่าซื้อรถเพื่อมาประกอบธุรกิจ รัฐบาลอาจมีมาตรการลักษณะส่วนลดค่าดอกเบี้ย (4) สถาบันการเงินต่างๆ ควรผ่อนผันค่าปรับการจ่ายหนี้ล่าช้า เพื่อบรรเทาภาระของประชาชน (5) สำหรับการจัดการสภาพคล่องผู้ประกอบการ จำเป็นต้องปรับปรุงการชำระหนี้และจัดการหนี้ของภาครัฐและธุรกิจขนาดใหญ่กับ SMEs โดยปรับปรุงเงื่อนไขการชำระเงินค่าสินค้าให้รวดเร็ว รวมถึงการนำเอาเอกสารการสั่งซื้อ ส่งมอบสินค้าไปทำ supply chain financing จะทำให้กระแสเงินสดของ SMEs ดีขึ้น 

**4) กระจายอำนาจ** ได้แก่ (1) มีมาตรการทางภาษีเพิ่มเติม สำหรับการลงทุนในเมืองที่มีศักยภาพ ซึ่งนอกจากเป็นเมืองน่าเที่ยวแล้วยังต้องเป็นจังหวัดนำร่องที่ต้องปลดล็อคศักยภาพ           การพัฒนาโครงสร้างพื้นฐาน และการกระตุ้นเศรษฐกิจท้องถิ่น รวมถึงการส่งเสริมการใช้วัตถุดิบภายในประเทศ (Local content) ให้มากขึ้น (2) สานต่อโครงการที่ หอการค้าฯ ร่วมกับรัฐบาลชุดก่อนยกระดับเมืองสู่เมืองหลัก โดยมีเป้าหมาย 10 จังหวัดทั่วประเทศ

**5) ปรับปรุงกฎระเบียบที่มีอยู่ ให้เอื้อต่อการแข่งขันของภาคธุรกิจ**

_**แผนงานระยะกลางและยาว ได้แก่**_

**1) เน้นการทำงานร่วมกันระหว่างภาครัฐและภาคเอกชน** โดยอาศัยกลไกที่มีอยู่ทั้ง กรอ. กลาง, กรอ.กลุ่มจังหวัดและจังหวัด เช่นเดียวกับ Partnership Model ในต่างประเทศ ในรูปแบบ Team Thailand Plus โดยเฉพาะโครงการ YPC : Young Public Private Collaboration ที่แต่ละจังหวัดได้รับความร่วมมือจากทางผู้ว่าราชการจังหวัดเชื่อมโยงการทำงานและสร้างเครือข่ายคนรุ่นใหม่ทั้งภาครัฐและเอกชนในแต่ละจังหวัด

**2) เน้นการสื่อสารนโยบายเศรษฐกิจให้ชัดเจน** เพื่อให้ประชาชนและภาคธุรกิจรับรู้และเกิดความมั่นใจ

**3) สำหรับการวัดผลสำเร็จด้านเศรษฐกิจ** เอกชนเห็นว่าควรตั้งเป้า GDP ประเทศ ไม่ต่ำ 3 – 5% โดยส่งเสริมการลงทุนทั้งในและต่างประเทศ รัฐบาลเสมือนเซลส์แมนเปิดการขาย และจำเป็นต้องปิดการขายให้ได้ ซึ่งต้องมีคณะกรรมการติดตามและประเมินผลความสำเร็จอย่างใกล้ชิด นอกจากนี้ ควรใช้ Ease of Doing Business Index เป็นดัชนีวัดผลการปรับปรุงกฎระเบียบในการทำธุรกิจของประเทศ ตลอดจนมีมาตรการ กฎระเบียบ หรือกฎหมาย ที่สอดรับกับแนวทาง SDGs เพื่อให้เกิดการยอมรับจากนานาชาติ

**2\. การเร่งสร้างความสามารถในการแข่งขันของผู้ประกอบการผ่านกลยุทธ์ ผลักดัน**   
**ตั้งรับ จับมือ ช่วยให้สินค้าไทยแข่งขันกับสินค้านำเข้าจากต่างประเทศ** ได้แก่

_**ผลักดัน -**_ นโยบาย E-Commerce ของชาติ และการศึกษาผลกระทบของสินค้าจีนที่ทะลัก เข้ามาในประเทศไทยอย่างจริงจัง ลงรายละเอียดรายอุตสาหกรรม รวมถึงใช้ Data Driven ส่งเสริมสินค้าไทยใน Platform E-Commerce ควบคู่ไปกับการผลักดันสินค้าไทยออกไปในต่างประเทศให้มากขึ้น โดยใช้รูปแบบบริษัทตัวกลางทำหน้าที่ช่วยเหลือ SMEs ไทย ที่มีสินค้าดีมีคุณภาพ หาช่องทางเข้าไปจำหน่ายใน Platform ต่างๆ นอกจากนี้ ภาครัฐจำเป็นต้องศึกษาสิทธิประโยชน์และหลักเกณฑ์ต่าง ๆ ของแต่ละประเทศ รวมถึงเร่งเจรจา FTA พร้อมกำหนดประเทศยุทธศาสตร์ ซึ่งสินค้าไทยมีโอกาสขยายตลาดใหม่ได้ในประเทศอินเดีย บราซิล และแมคซิโก โดยเฉพาะ Soft Power ที่จะเป็นส่วนช่วยเพิ่มมูลค่าสินค้าและบริการไทย ตลอดจนสร้างนักรบดิจิทัล-นักรบ E-Commerce ด้วยการเน้นหลักสูตรเทคนิคการขายให้มากขึ้น เพื่อสร้างเด็กไทยให้เป็นนักขายที่พร้อมส่งออกสินค้าแต่ละท้องถิ่นไปยังตลาดใหม่ๆ ทั่วโลก 

_**ตั้งรับ -**_ จัด Priority สินค้าบางประเภทของไทย ที่จำเป็นต้องมีมาตรการปกป้อง เพื่อให้มีที่ยืนและแข่งขันได้ ภายใต้ความเป็นธรรม และใช้เป็นมาตรฐานอย่างเท่าเทียมกับประเทศอื่นๆ พร้อมทั้งส่งเสริม SMEs ผลิตสินค้าที่มีคุณภาพ มาตรฐานสากล ไม่แข่งขันด้านราคากับจีนเพราะ Economies of Scale รวมถึงมีการเพิ่มมาตรการด้านการลงทุน เน้นบังคับใช้ Local Content มาตรการควบคุมระบบชำระเงิน Payment ต่างชาติ ให้เข้าสู่ระบบที่ถูกต้องและอยู่ภายใต้การกำกับของธนาคารแห่งประเทศไทย และการจัดเก็บภาษี E-Commerce ต่างชาติ

_**จับมือ -**_ ส่งเสริมให้มีการลงทุนร่วมกันระหว่างผู้ประกอบการไทยกับผู้ประกอบการต่างชาติ (Joint Venture) และให้มีมาตรการส่งเสริมการลงทุนที่มีประสิทธิภาพ สำหรับผู้ที่จะลงทุนในภาคอุตสาหกรรมที่เป็นประโยชน์และสร้างมูลค่าเพิ่มให้กับไทย ขณะเดียวกัน รัฐบาลจำเป็นต้องสร้างกลไกการทำงานร่วมกับรัฐบาลจีน เพื่อช่วยเข้มงวดมาตรการฐานและคุณภาพของสินค้าที่นำเข้า

**3\. การวางยุทธศาสตร์ประเทศเพื่อการเติบโตในอนาคตอย่างยั่งยืน** ได้แก่

**1) รักษาโมเมนตั้มในธุรกิจที่ประเทศไทยยังแข่งขันได้อย่างยั่งยืน** ทั้งเรื่อง Food Tourism Wellness และ Logistics ที่รัฐบาลได้วางแผนไปสู่การเป็นศูนย์กลางของภูมิภาค รวมถึงเร่งดึงดูดอุตสาหกรรมใหม่ เช่น ด้านดิจิทัล, EV Car และส่งเสริมเรื่องการ Connectivity ในภูมิภาค เช่น รถไฟฟ้าความเร็วสูง เพื่อสร้าง S-Curve ของเศรษฐกิจไทย 

**2) การพัฒนาทรัพยากรมนุษย์ เพื่อสนับสนุนอุตสาหกรรมใหม่ของไทย** ส่งเสริมรูปแบบการเรียน STEM Education เพื่อตอบโจทย์ความต้องการของตลาดแรงงานทักษะสูง และการสร้าง Learning Center เปลี่ยนแปลงบทบาทของครู จาก Center of Knowledge ไปเป็น Facilitator ให้เด็กและคนรุ่นใหม่ได้เรียนรู้ และค้นคว้าข้อมูลเพิ่มเติมตามความสนใจ โดยภาคเอกชนพร้อมมีส่วนในการจัดทำฐานความรู้ Learning Center ออกแบบ curriculum ร่วมกับมหาวิทยาลัย นอกจากนี้ ควรจัดทำ Internship แบบ open ระหว่างเรียนที่สามารถเก็บเป็น Credit จะช่วยให้สามารถพัฒนาคนได้ตรงความต้องการของภาคธุรกิจ

**3) ยกระดับโครงสร้างพลังงานดั่งเดิมสู่พลังงานสีเขียว** โดยกำหนดเป้าหมายและนโยบายที่ชัดเจนในการเพิ่มสัดส่วนของพลังงานหมุนเวียน ให้เป็นสัดส่วนหลักในการผลิตไฟฟ้าระบบ Carbon Credit Trading และมีมาตรการจูงใจเพื่อส่งเสริมให้ภาคอุตสาหกรรมนำเทคโนโลยีที่มีประสิทธิภาพมาใช้ เช่น การให้สิทธิพิเศษทางภาษีสำหรับโครงการพลังงานหมุนเวียน และการกำหนดและบังคับใช้มาตรฐานสำหรับการปล่อยก๊าซเรือนกระจกอย่างจริงจัง รวมถึงส่งเสริมการลงทุนทั้งภาครัฐและเอกชนในโครงสร้างพื้นฐานพลังงานสีเขียว เช่น โรงไฟฟ้าพลังงานแสงอาทิตย์ การจัดเก็บพลังงาน (Energy Storage) ฯลฯ

_**“ข้อเสนอระยะเร่งด่วนนี้จะช่วยทำให้ GDP ของไทยกลับมาเติบโตเฉลี่ยไม่ต่ำกว่า 3 - 5% ต่อปี โดยหอการค้าไทยและเครือข่ายสมาชิกทั่วประเทศพร้อมสนับสนุนและทำงานร่วมกับรัฐบาลอย่างใกล้ชิด เพื่อทำให้ประเด็นข้อเสนอทางเศรษฐกิจเหล่านี้สามารถขับเคลื่อนและเห็นผลเป็นรูปธรรม”**_

โดยการประชุมดังกล่าวฯ มีนายพิชัย ชุณหวชิร รัฐมนตรีว่าการกระทรวงการคลัง นายจุลพันธ์ อมรวิวัฒน์ รัฐมนตรีช่วยว่าการกระทรวงการคลัง นายเผ่าภูมิ โรจนสกุล รัฐมนตรีช่วยว่าการกระทรวงการคลัง และนายแพทย์พรหมมินทร์ เลิศสุริย์เดช เลขาธิการนายกรัฐมนตรี เข้าร่วมประชุม

Credit:
- กองบรรณาธิการ SPACEBAR


========================================

ID: 19032
Title: เชื่อตรวจประวัติ ‘ว่าที่ รมต.ใหม่’ ไม่ล่าช้า
Slug: anutin-believes-background-checks-for-new-ministers-will-not-take-long
Published At: 2024-08-23 14:01:26
Locale: th
Excerpt: ‘อนุทิน’ เชื่อตรวจประวัติ ‘ว่าที่ รมต.ใหม่’ ไม่ช้า ชี้หากมีข้อสงสัย เจ้าตัวต้องเร่งแจง บอกหากยังไม่ผิด ก็ต้องปฏิบัติเหมือนกับคนบริสุทธิ์ ลั่นถ้าชี้แจงไม่ได้ คิดว่า ‘นายกฯ’ คงไม่กล้านำชื่อขึ้นทูลเกล้าฯ
Category: การเมือง, politics
Tags: 

Highlights:
- ‘อนุทิน’ เชื่อตรวจประวัติ ‘ว่าที่ รมต.ใหม่’ ไม่ช้า ชี้หากมีข้อสงสัย เจ้าตัวต้องเร่งแจง 
- บอกหากยังไม่ผิด ก็ต้องปฏิบัติเหมือนกับคนบริสุทธิ์
- ลั่นถ้าชี้แจงไม่ได้ คิดว่านายกฯ คงไม่กล้านำชื่อขึ้นทูลเกล้าฯ


Content:

หลังมีกระแสข่าว ‘โผ ครม.’ ของแต่ละพรรค ที่เสนอไปที่พรรคเพื่อไทย เกินโควตารัฐมนตรีที่มีอยู่ 

เมื่อผู้สื่อข่าวสอบถามเรื่องนี้กับ **อนุทิน ชาญวีรกูล** รองนายกรัฐมนตรี และ รมว.มหาดไทย ในฐานะหัวหน้าพรรคภูมิใจไทย เจ้าตัวก็บอกทันทีว่า _“ถามผมไม่ได้ เพราะ**ในส่วนของพรรคภูมิใจไทย ผมเสนอไปเรียบร้อยแล้ว ตั้งแต่ 3 วันที่แล้ว**”_  

ส่วนการดึง สส.จากพรรคอื่นมาเพิ่มจะไม่มีปัญหาใช่หรือไม่นั้น อนุทิน มองว่า เป็นเรื่องของนายกรัฐมนตรี จะไปก้าวก่าย ก้าวล่วงไม่ได้ และไม่สามารถที่จะไปสอบถามได้ เพราะในส่วนของตัวเองที่รับผิดชอบดูแลอยู่ เราได้จัดการทุกอย่างไปเรียบร้อยแล้ว

เมื่อถามว่า บุคคลที่ถูกมองว่าอาจมีปัญหาในเรื่องคุณสมบัติ หากมีปัญหา จะมีการติดต่อกลับมาเพื่อดำเนินการอย่างไร อนุทิน ชี้แจงว่า ทางเลขาธิการคณะรัฐมนตรีและเลขาธิการคณะกรรมการกฤษฎีกา ได้รับมอบหมายให้ไปตรวจคุณสมบัติ และถ้ามีข้อสงสัยใด ๆ ก็คงจะถามไปยังเจ้าตัว ซึ่งเจ้าตัวก็จะต้องชี้แจง และการชี้แจงดีที่สุดก็ คือต้องชี้แจงด้วยเอกสารที่จะพิสูจน์ข้อสงสัยทั้งหลายได้ และก็ควรจะมีขีดจำกัด ไม่ใช่ถามไปเรื่อย ๆ จนไม่รู้จะไปหาคำตอบที่ไหน

เราก็ต้องใช้หลักกฎหมายที่เรียกว่า ถ้าคนมันยังไม่ผิด ก็ต้องปฏิบัติเหมือนกับคนบริสุทธิ์ ไม่สามารถไปปฏิบัติเหมือนเป็นผู้ที่มีความผิดใด ๆ ได้

เมื่อถามย้ำว่า หากผลตรวจออกมาแล้วว่าบริสุทธิ์ พรรคร่วมก็ควรต้องยอมรับใช่หรือไม่ อนุทิน กล่าวว่า ถ้าชี้แจงไม่ได้ สมมติเรามีข้อห้ามเรื่องจริยธรรม คำว่า ‘จริยธรรม’ คืออะไร? ถ้าชัดเจนว่าเคยทุจริต เคยต้องคำพิพากษาให้จำคุกจากทุจริต จากการค้ายาเสพติด จากคดีที่ไม่ใช่ลหุโทษ ก็ต้องชี้แจง ถ้าชี้แจงไม่ได้ คิดว่านายกรัฐมนตรีก็คงไม่กล้านำชื่อขึ้นทูลเกล้าฯ

มันมีขั้นตอนอยู่แล้ว เขาถึงให้ฝ่ายกฎหมายและฝ่ายอำนวยการคือ เลขาฯ ครม. และกฤษฎีกา ตรวจสอบอย่างเต็มที่ 

Credit:
- กองบรรณาธิการ SPACEBAR


========================================

ID: 19031
Title: ปัดข่าวลาออก! หาก ปชป.ร่วมรัฐบาล
Slug: chaun-23aug2024
Published At: 2024-08-23 13:44:46
Locale: th
Excerpt: ‘ชวน’ ปัดข่าวลาออกจากพรรค หากปชป.ร่วมรัฐบาล ย้ำ เป็นนักการเมืองอาชีพ
Category: การเมือง, politics, การเมืองระดับชาติ, national
Tags: 

Highlights:
- ‘ชวน’ ปัดข่าวลาออกจากพรรค หากปชป.ร่วมรัฐบาล ย้ำ เป็นนักการเมืองอาชีพ ตัวจริง รู้กติกา ไม่เป็นฝ่ายค้านในรัฐบาล 
- แจงเหตุไม่เห็นด้วยร่วมรัฐบาลเพื่อไทย เพราะไม่อยากทรยศประชาชน
- บอก ไม่ควรอ้างประชาชนอยากให้ร่วม ถ้าอยากเป็นรัฐบาล ก็ควรพูดตรงๆ

Content:

ชวน หลีกภัย สส.บัญชีรายชื่อ และอดีตหัวหน้าพรรคประชาธิปัตย์ กล่าวถึงกรณีที่มีรายงานว่าพรรคประชาธิปัตย์จะเข้าร่วมรัฐบาลว่า ยังไม่มีการแจ้งมาจากกรรมการบริหารพรรค แต่ตามระเบียบข้อบังคับพรรค จะต้องขออนุมัติจากที่ประชุมส.สและกรรมการบริหารพรรค แต่ทราบว่ามีความพยายามของกรรมการบริหารและสส.บางคนที่อยากจะเข้าร่วมรัฐบาลตั้งแต่ตอนแรก ซึ่งเห็นได้จากพฤติกรรมในการลงมติเลือกนายกรัฐมนตรีตั้งแต่ครั้งแรก และตอนลงมติร่างพ.ร.บ.งบประมาณ จึงเห็นว่า ไม่ควรมาอ้างว่า ประชาชนอยากให้ร่วม หากอยากเป็นรัฐบาลก็ควรพูดตรงๆว่า อยากเป็น 

ชวน ยังยืนยันว่า ไม่เห็นด้วยกับการร่วมรัฐบาล เนื่องจากเคยไปรณรงค์ให้ประชาชนในภาคใต้ ไม่เลือกพรรคเพื่อไทย เพราะถูกเลือกปฏิบัติ ไม่พัฒนาภาคใต้ เนื่องจากคนใต้ไม่เลือก จึงไม่อยากทรยศ แต่หากเสียงส่วนใหญ่มีมติให้เข้าร่วมรัฐบาล ก็ต้องว่ากันไปตามมติของพรรค ไม่มีปัญหา เพราะไม่ใช่ตัวปัญหาของพรรค อยู่กับพรรคมาเกือบ 60 ปี มีส่วนร่วมล้มลุกคลุกคลาน ตกทุกข์ได้ยากมาด้วยกัน ฟื้นฟูพรรคจนกระทั่งได้เป็นรัฐบาล

“หากอยากเป็นก็บอกตรงๆ ว่า อยากเป็นรัฐบาลอย่าไปอ้างคนอื่น เราควรพูดเรื่องจริงว่า เพราะอยากเป็น เราก็ไม่ว่าอะไร และหากมติส่วนใหญ่ให้เป็นเราก็ไม่ว่าอะไร แต่ถ้าไปหลอก ไปอ้างเหตุผลอะไรมาที่ไม่ตรงกับความเป็นจริง ก็ทำให้คนที่ติดตามเราอยู่ จะมีความรู้สึกในทางลบกับพรรคไป” ชวน กล่าว

ส่วนที่มีกระแสข่าว ระบุว่า หากร่วมรัฐบาล ชวนจะลาออกนั้น ชวน กล่าวว่า ไม่เคยพูด เป็นคนพูดคำไหนคำนั้น เป็นคนที่ไม่ค่อยพูดมาก เคยบอกว่าใครชนะเลือกตั้งได้ที่ 1 เป็นรัฐบาล ตอนนั้นแพ้ไป 2 เสียง และรวมเสียงได้มากกว่าด้วยซ้ำ แต่ต้องรักษาคำพูด เป็นนักการเมืองที่อยู่มาได้เพราะประชาชนเลือก เพราะความเชื่อถือคำไหนคำนั้น อะไรทำได้ ก็ทำ อะไรทำไม่ได้ก็บอกตรงๆ จึงไม่พูดว่าจะลาออก เพราะถ้าพูดต้องลาออก

เมื่อถามย้ำว่าจะเป็นฝ่ายค้านในรัฐบาลหรือไม่ ชวน ยืนยันว่า ไม่แน่นอน เพราะเป็นนักการเมืองตัวจริง ไม่ใช่นักฉวยโอกาส ไม่ใช่นักกินเมือง ไม่ใช่นักปล้นเมืองโกงเมือง รู้ในกติกา จึงไม่เป็นฝ่ายค้านในรัฐบาล แต่จะใช้สิทธิ์โดยชอบธรรมที่มี เช่น กฎหมายที่ดีของรัฐบาล ก็พร้อมที่จะสนับสนุน ยกเว้นบางเรื่อง เช่น หากมีกรณีพฤติกรรมที่ทุจริต หากมีข้อมูลหลักฐานชัดเจนก็ไม่ควรที่จะยกขบวนกันไปยอมรับสิ่งเหล่านี้ เพราะสิ่งสำคัญที่สุดคือ จุดยืนของพรรค ต้องมี ไม่ใช่ว่าอะไรก็ได้ ตอนที่พรรคประชาธิปัตย์เข้าร่วมรัฐบาลในสมัยของพล.อ.ประยุทธ์ จันทร์โอชา เป็นนายกรัฐมนตรีก็มีไปเจรจา ไม่ได้อยากเข้าไปเป็นรัฐบาลแล้วขอร่วมหน่อย แต่เป็นการร่วม โดยมีเงื่อนไขว่า จะต้องแก้ไขเพิ่มเติมรัฐธรรมนูญและประกันรายได้เกษตรกร

ชวน ย้ำว่า ไม่ได้มีปัญหาส่วนตัว หรือไปอาฆาตแค้นอะไรกับนายกรัฐมนตรีหรือคนในพรรคเพื่อไทย แต่ต้องการตอบแทนบุญคุณคนภาคใต้ โดยการทำหน้าที่แทนชาวบ้าน และที่เหนือไปกว่านั้นคือพรรคมีเกียรติยศมายาวนาน เราไม่เคยถูกประณามว่า เป็นพรรคอะไหล่ หรือ ถูกกล่าวหาว่าเป็นพรรคที่คอยเสียบ ก็รู้สึกเจ็บร้อนแทน และรู้สึกว่า ไม่เห็นมีใครออกมาปกป้องพรรค และอยากขอร้องว่า หากจะพูดถึงพฤติกรรมคอยเสียบ ขอให้เจาะจงไปที่ตัวบุคคลที่มีพฤติกรรมเช่นนั้น เพราะพรรคไม่ได้ประกอบด้วยสส.เพียง 25 คน แต่ยังมีสมาชิกซึ่งอยู่ข้างนอกอีกจำนวนมาก และคงไม่พอใจกับพฤติกรรมบางอย่างที่เกิดขึ้น แต่คงไม่สามารถทำอะไรได้ พร้อมตั้งข้อสังเกตว่า ทางพรรคเพื่อไทยไม่ได้ติดใจที่อยากได้พรรคประชาธิปัตย์ไปร่วมรัฐบาลสักเท่าไหร่ แต่ปัญหาคือคนของเราอยากร่วมรัฐบาลมากกว่า

สำหรับกรณีที่มีการวิจารณ์ว่า หากพรรคประชาธิปัตย์ร่วมรัฐบาลในครั้งนี้ การเลือกตั้งครั้งหน้าจะสูญพันธุ์นั้น ชวน ยืนยันว่า ไม่สูญ เพราะอย่างน้อยก็น่าจะเหลือชวนอีกคน แต่ไม่มั่นใจว่า ได้รับเลือกเข้ามาหรือไม่ อย่างไรก็ตาม เห็นว่า กรรมการบริหารพรรคชุดนี้ก็มาจากชุดที่แล้ว จึงน่าจะทราบว่า จุดอ่อนอยู่ตรงไหน และยังเชื่อว่า สส.บัญชีรายชื่อในสมัยหน้า น่าจะได้มากกว่าเดิม เพราะจากการลงพื้นที่ เห็นปฏิกิริยาชาวบ้านก็พอจะรู้ว่าหลายคนก็ยังอาลัยและเสียดายพรรคประชาธิปัตย์ แต่ก็ต้องยอมรับว่า ตอนนี้ระบบการเลือกตั้งเปลี่ยนไปและคนก็เปลี่ยนไปมาก

ชวน ยังกล่าวถึง เดชอิศม์ ขาวทอง เลขาธิการพรรคประชาธิปัตย์ ที่ระบุว่า มีนักการเมือง 2 ประเภท คือ พวกที่พูดเก่ง ชอบตำหนิ แต่ทำงานไม่เก่งว่า ส่วนตัวอยู่สภามากว่า 50 ปี ไม่เคยได้ยินว่า แบ่งกันเช่นนี้ และเห็นว่าเดชอิศม์เป็นฝ่ายค้านมาเกือบ 1 ปี แทบไม่เคยพูดในสภาฯ เลย หรือจะพูดเพียง 1 ครั้ง ในขณะที่ลูกชายพูดเก่ง ซึ่งหากพูดอย่างนี้อยากย้อนถามว่า ลูกชายทำงานไม่เก่งหรืออย่างไร เพราะลูกชายอภิปรายงบประมาณได้ดีมาก พร้อมทั้งบอกว่า อยู่สภาฯ มา เคยได้ยินแต่ว่านักการเมืองที่โกงกับไม่โกง และคนที่เป็นคนอภิปรายได้ดีในสภา เป็นเพราะเตรียมตัวมา ดังนั้นจึงไม่ควรพูดเช่นนี้ 

ชวนยังเชื่อว่า แม้มีความเห็นต่างในกรณีที่พรรคประชาธิปัตย์จะเข้าร่วมรัฐบาลหรือไม่ ก็ไม่ทำให้พรรคแตก เพราะพรรคประชาธิปัตย์อยู่มายาวนาน ผ่านอะไรมาเยอะ แต่สิ่งสำคัญคือพรรคต้องมีเกียรติและมีศักดิ์ศรี

Credit:
- กองบรรณาธิการ SPACEBAR


========================================

ID: 19030
Title: ยังไม่ได้ข้อสรุปเฟ้นเลือก รองปธ.สภาฯ
Slug: wannor-visut-paradorn-23aug2024
Published At: 2024-08-23 13:13:38
Locale: th
Excerpt: ‘วิป 3 ฝ่าย’ ยังไม่ได้ข้อสรุปเฟ้นเลือกรองปธ.สภาฯ คนที่ 1 โยน ‘วิปรัฐบาล-ฝ่ายค้าน’ เคาะตกลงวัน-เวลา
Category: การเมือง, politics, การเมืองระดับชาติ, national
Tags: 

Highlights:
- ‘วิป 3 ฝ่าย’ ยังไม่ได้ข้อสรุปเฟ้นเลือกรองปธ.สภาฯ คนที่ 1 โยน ‘วิปรัฐบาล-ฝ่ายค้าน’ เคาะตกลงวัน-เวลา ด้าน ‘ปธ.สภาฯ’ ยันพร้อมดำเนินการให้เสร็จโดยเร็ว ชี้ เกิดขึ้นได้ทั้งก่อน-หลังรัฐบาลแถลงนโยบายต่อรัฐสภา 
- เตรียมประชุมร่วมรัฐสภาครั้งแรกหลังได้ ‘สว.ชุดใหม่’ 29 ส.ค.นี้ ขณะ‘ตัวแทนครม.’ แจงกำลังตรวจคุณสมบัติรมต.-รอโปรดเกล้าฯ ครม.ชุดใหม่ทางการก่อนเดินหน้าแถลงนโยบายฯ เผย 3-5 ก.ย. ถกงบฯ ปี 68 วาระ 2-3 
- ส่วน ‘ประธานวิปรัฐบาล’ จับมือควงแขน ‘ภราดร’ แคนดิเดตรอง ปธ.สภาฯ เจ้าตัวบอก ขอรอมติสภาฯ

Content:

ผู้สื่อข่าวรายงานว่า การประชุมวิป 3 ฝ่าย ประกอบด้วย คณะกรรมการประสานงานพรรคร่วมรัฐบาล(วิปรัฐบาล) วิปฝ่ายค้าน และตัวแทนคณะรัฐมนตรี(ครม.) วันนี้ มีวันมูหะมัดนอร์ มะทา ประธานรัฐสภา และประธานสภาผู้แทนราษฎร เป็นประธานการประชุม พิจารณาวาระสำคัญคือการโหวตเลือกรองประธานสภาผู้แทนราษฎร คนที่ 1 การแถลงนโยบายรัฐบาลต่อรัฐสภาของคณะรัฐมนตรี (ครม.) ชุดใหม่ และวาระการพิจารณากฎหมายสำคัญต่างๆ

ประธานสภาฯ กล่าวว่า ที่ประชุมได้ตกลงร่วมกันในการประชุมร่วมกันของรัฐสภา เป็นครั้งแรกภายหลังจากที่ได้วุฒิสภาชุดใหม่ ในวันที่ 29 ส.ค.นี้ เวลา 09.00 น. เป็นต้นไป มีวาระสำคัญ พิจารณากรอบความร่วมมือของสหภาพยุโรปกับราชอาณาจักรไทย ที่จะต้องให้แล้วเสร็จภายในวันที่ 14 ก.ย.นี้ นอกจากนี้ จะมีการประชุมร่วมกันอีกครั้งในวันที่ 25 ก.ย. เวลา 09.00 น. เพื่อพิจารณาร่างกฎหมายสำคัญ เช่น กฎหมายแก้ไขรัฐธรรมนูญของพรรคร่วมฝ่ายค้าน จำนวน 3 ฉบับ กฎหมายว่าด้วยการปราบปรามยาเสพติดที่กำลังเสนอเข้ามา เป็นต้น

ส่วนการพิจารณาวันโหวตเลือกรองประธานสภาฯ คนที่ 1 นั้น ยังไม่ได้กำหนดวันและเวลา แต่ได้มอบให้วิปรัฐบา และวิปฝ่ายค้าน ไปหารือเพื่อตกลงความพร้อมแล้วเสนอมาที่สภาฯ ทางสำนักงานเลขาธิการสภาฯ ก็พร้อมที่จะดำเนินการให้แล้วเสร็จโดยเร็ว เพื่อเสนอโปรดเกล้าฯต่อไป ทั้งนี้ การโหวตเลือกรองประธานสภาฯคนที่ 1 สามารถเกิดขึ้นก่อนหรือหลังจากที่รัฐบาลแถลงนโยบายต่อรัฐสภาได้ทั้งสิ้น แต่ตำแหน่งรองประธานสภาฯ คนที่ 1 เมื่อเลือกเสร็จแล้วต้องส่งไปให้รัฐบาล เพื่อรัฐบาลจะได้เสนอเพื่อรับสนองพระบรมราชโองการโปรดเกล้าฯ โดยนายกรัฐมนตรีเป็นผู้ลงนามสนองพระราชโองการ ส่วนหากจะเป็นวันที่ 29 ส.ค.นี้ ทันหรือไม่นั้น ยังไม่แน่ใจต้องไปหารือกันก่อน

ด้าน มนพร เจริญศรี รมช.คมนาคม ในฐานะตัวแทนคณะรัฐมนตรี เปิดเผยว่า ในวันที่ 3-5 ก.ย.นี้ จะพิจารณาร่างพระราชบัญญัติ (พ.ร.บ.) งบประมาณรายจ่ายประจำปีงบประมาณ พ.ศ.2568 วาระ 2 และ 3 ที่กมธ.วิสามัญฯ พิจารณาแล้วเสร็จ และจะไปสู่การพิจารณาในชั้นของวุฒิสภา วันที่ 9 และ10 ก.ย. ขณะที่การแถลงนโยบายรัฐบาลต่อรัฐสภานั้น ต้องรอให้มีการโปรดเกล้าครม.ชุดใหม่ก่อน ขณะนี้ในส่วนของสำนักงานเลขาธิการคณะรัฐมนตรีก็ต้องตรวจสอบคุณสมบัติของรัฐมนตรีที่จะเสนอโปรดเกล้าฯอย่างละเอียดรอบคอบ คาดว่าจะเป็นในช่วงสัปดาห์ที่ 2 หรือ 3 ของเดือนก.ย. ต้องรอดูความพร้อมอีกครั้ง

ขณะที่ประธานสภาฯ กล่าวด้วยว่า ทางวิป 3 ฝ่ายได้เตรียมตัวตามที่รัฐบาลได้แจ้งมา ทั้งการแถลงนโยบายรัฐบาลต่อรัฐสภา และการพิจารณางบฯ ปี68

อย่างไรก็ตาม ภายหลังการประชุมวิป 3 ฝ่าย วิสุทธิ์ ไชยณรุณ ประธานวิปรัฐบาล ได้จับมือเดินควง ภราดร ปริศนานันทกุล สส.อ่างทอง พรรคภูมิใจไทย ซึ่งเป็นแคนดิเดตรองประธานสภาฯ คนที่ 1 ออกมาจากห้องประชุม สีหน้าชื่นมื่น ทักทายสื่อมวลชน ผู้สื่อข่าวจึงได้ขอสัมภาษณ์

โดยภราดร กล่าวว่า อาจจะต้องพูดคุยกันในวิปรัฐบาลอีกครั้ง เพื่อหาเวลาที่เหมาะสมว่าจะเป็นช่วงไหน ในเบื้องต้นอาจจะเป็นวันพฤหัสบดี เพราะในวันพุธ มีวาระกฎหมายค่อนข้างมาก ส่วนจะเป็นวันที่เท่าไหร่ ต้องให้วิปไปเจรจากันอีกครั้ง เนื่องจากส่วนตัวได้ยื่นลาออกจากวิปรัฐบาลแล้ว จึงต้องถามทางวิปรัฐบาลแทน

ด้านวิสุทธิ์ ตอบคำถามที่ผู้สื่อข่าวถามว่า เหตุใดจึงต้องรอแต่งตั้งคณะรัฐมนตรี (ครม.) ไม่เสนอวันบรรจุวาระการเลือกรองประธานสภาฯ คนที่ 1 ไปเลย ทั้งที่มีแคนดิเดตฯแล้วว่า จะต้องเลือกในวันพฤหัสบดี ส่วนจะเป็นสัปดาห์นี้หรือสัปดาห์หน้า ยังไม่แน่นอน 

ส่วนที่มีข้อสังเกตว่ามีการดีลนั้น วิสุทธิ์ ยอมรับว่า ปฏิเสธไม่ได้ว่าแต่ละตำแหน่ง แม้กระทั่งครม. ก็มาจากการเมืองจริง และทราบมาว่า ในการเจรจาของผู้ใหญ่ระหว่างพรรคเพื่อไทยกับพรรคภูมิใจไทยได้จบไปแล้ว เป็นไปตามที่ทุกฝ่ายคาดหวัง ส่วนจะเป็นวันพฤหัสบดีไหน เป็นอีกเรื่อง และภราดรก็บอกว่า “ท่านใจเย็นได้ ฝนตกแล้วอากาศดี ใจเย็นๆ ไม่มีอะไรน่าตื่นเต้น หรือเปลี่ยนแปลงไปจากนี้”

ส่วนข้อสังเกตที่ว่ายังไม่เลือกรองประธานสภาฯ คนที่ 1 เพราะต้องการนำไปต่อรองกับตำแหน่ง ครม. วิสุทธิ์ ระบุว่า ต้องไปถามภราดร พร้อมกล่าวติดตลก “ท่านอาจจะเลือกไปเป็น ครม.ก็ได้ ไปกรอกชื่อหรือยัง”

วิสุทธิ์ กล่าวต่อไปว่า ยังไม่ทราบ แต่ประเด็นนี้ไม่มีปัญหาอะไร คงทำงานร่วมกัน แม้ว่า ภราดรจะยื่นลาออกจากวิปรัฐบาลแล้ว ก็ต้องเชิญมาประชุมด้วย เพื่อช่วยกันทำงาน และขอให้อย่ากังวล

ผู้สื่อข่าวถามต่อว่า ภราดร น่าจะมีความพร้อม นอนมาแล้วกับตำแหน่งนี้ใช่หรือไม่ ภราดรยิ้ม แล้วตอบว่า ต้องรอให้สภามีมติออกมาเป็นทางการก่อน ขณะที่วิสุทธิ์พูดแทรกขึ้นว่า “เขาพร้อมมาตั้งนานแล้ว”

Credit:
- กองบรรณาธิการ SPACEBAR


========================================

ID: 19029
Title: เมินเสียงวิจารณ์ตั้ง ‘ระฆังร้องทุกข์’ ย้อนยุคพ่อขุนฯ 
Slug: pichet-said-complaint-bell-just-a-symbol
Published At: 2024-08-23 13:04:10
Locale: th
Excerpt: ‘พิเชษฐ์’ เมินเสียงวิจารณ์ตั้ง ‘ระฆังร้องทุกข์’ หน้ารัฐสภา ย้อนยุคพ่อขุนรามคำแหง ชี้เป็นสัญลักษณ์ประชาธิปไตย-การพ้นทุกข์ของประชาชน ฟุ้งรอดูต่อไปจะเป็นจุดเช็คอิน-เซลฟี่ที่สวยงามมาก
Category: การเมือง, politics
Tags: 

Highlights:
- ‘พิเชษฐ์’ เมินเสียงวิจารณ์ตั้ง ‘ระฆังร้องทุกข์’ หน้ารัฐสภา ย้อนยุคพ่อขุนคำแหง  
- ชี้เป็นสัญลักษณ์ประชาธิปไตย-การพ้นทุกข์ของประชาชน 
- ฟุ้งเป็นจุดเช็คอิน-เซลฟี่ที่สวยงามมาก

Content:

กลายเป็นประเด็นขบขันพอ ๆ กับการวิพากษ์วิจารณ์ ภายหลังจาก **พิเชษฐ์ เชื้อเมืองพาน** รองประธานสภาผู้แทนราษฎร คนที่ 2 ได้ให้เจ้าหน้าที่นำ **‘ระฆัง’** มาตั้งที่หน้า**ศูนย์รับเรื่องราวร้องทุกข์ อาคารรัฐสภา** จนถูกเปรียบเปรยเหมือนสมัย **‘พ่อขุนรามคำแหง’** สวนทางกับนโยบาย **‘รัฐสภาสามารถ’ (Smart Parliament)**

เมื่อกระแสวิพากษ์วิจารณ์เริ่มดังขึ้น พิเชษฐ์ ก็ชี้แจงเรื่องนี้ว่า ต้องขอบคุณที่ผู้คนให้ความสนใจ ซึ่งจริง ๆ แล้ว ระฆังจะต้องตั้งอยู่ในซุ้มที่สวยงาม โดยขณะนี้ ศิลปินกำลังอยู่ระหว่างการออกแบบซุ้ม แต่พอดีว่าได้มีการจัดซื้อระฆังมาก่อนซุ้ม เพื่อเป็นสัญลักษณ์ของประชาธิปไตย เป็นสัญลักษณ์ของการเข้าถึง และสัญลักษณ์ของการรับเรื่องราวร้องทุกข์ รัฐสภาของเราเป็นที่พึ่งหวังของประชาชน ระฆังจะเป็นสัญลักษณ์ของการพ้นทุกข์ ส่วนใครจะวิจารณ์ก็วิพากษ์วิจารณ์กันต่อไป

เมื่อถามว่า จะเป็นการแสดงความล้าหลังหรือไม่ เพราะสภาฯ มีนโยบาย Smart Parliament พิเชษฐ์ บอกว่า ประวัติศาสตร์เราก็ต้องรักษาไว้ อย่างไรก็ตาม จากนี้จุดรับเรื่องราวร้องทุกข์จะเป็นระบบดิจิทัลทั้งหมด ระฆังจะเป็นสัญลักษณ์ของการพ้นทุกข์ของประชาชน ส่วนการเข้า-ออกสภา จะมีการสแกนม่านตา สแกนใบหน้า ซึ่งจะเป็นเทคโนโลยีที่เกิดขึ้นในปี 2568

แต่ระฆังเป็นสัญลักษณ์สมัยพ่อขุนรามคำแหง ท่านก็ใช้อยู่ อันนี้ให้นึกถึงประวัติศาสตร์ ไม่มีอะไรมากมาย เอาไว้เซลฟี่เวลามาสภา ก็ถือว่าเป็นจุดเช็คอินที่สวยงามมาก คอยดูคอยติดตามกันต่อไปครับ

### **รัฐสภาตั้งเป้า Net Zero ขีดเส้นปี 2032 หวังทำได้ก่อนเวลา พร้อมจัดสัมนาใหญ่ 23 ก.ย.นี้**

พิเชษฐ์ ยังเผยถึงการประชุมเรื่อง Net Zero หรือ **‘สภาสีเขียว’**  ว่า สภาต้องเป็นผู้นำในการเปลี่ยนแปลงที่ดีเรื่องสิ่งแวดล้อม ขณะนี้เราก็เป็นตัวอย่างให้กับองค์กรอื่น ๆ และตั้งเป้าว่า รัฐสภาของเราจะถึง Net Zero ภายในปี 2032 หรือ พ.ศ. 2575 จากการตั้งเป้าไว้ว่าจะลดคาร์บอนได้ แต่เราจะพยายามทำให้ได้ก่อน และเป็นต้นแบบในส่วนการลดพลังงานที่ไม่ได้มาจากธรรมชาติ ซึ่งวันนี้ ทั้งภาคเอกชน วุฒิสภา รวมถึง สส.ได้มีการประชุมร่วมกัน เนื่องจากเป็นวาระแห่งชาติ

ถ้าคนไทยยังหลับไหลอยู่ เราจะเสียโอกาส และจะมีผลกระทบต่อเศรษฐกิจสังคมการเมืองทุกภาคส่วน เพราะเรื่องสิ่งแวดล้อมในตอนนี้ หลายประเทศทั่วโลกให้ความสำคัญ การค้า การขาย เศรษฐกิจ ก็จะต้องเกี่ยวข้องกับเรื่องสิ่งแวดล้อม และปริมาณคาร์บอนที่ปล่อยสู่อากาศ

ส่วนในวันที่ 23 ก.ย.นี้ จะมีการสัมมนาใหญ่เรื่องนี้ เกี่ยวกับความเป็นกลางของคาร์บอน และลดการปล่อยคาร์บอนเข้าสู่ชั้นบรรยากาศ ซึ่งจะมีหลายหน่วยงานเข้าร่วมสัมมนา ถือเป็นอีกหนึ่งก้าว เพื่อสร้างความเข้าใจให้กับผู้เกี่ยวข้องเพื่อส่งต่อข้อมูลให้กับประชาชนในเรื่องคาร์บอนเครดิต แม้จะเป็นเรื่องเข้าใจยาก แต่ก็มีผลต่ออนาคตของประเทศไทยในทุกภาคส่วน ทั้งทางธุรกิจ การท่องเที่ยว อุตสาหกรรมต่าง ๆ เราจะปลุกการหลับไหลของคนในชาติให้รับทราบถึงปัญหาที่จะตามมา

Credit:
- กองบรรณาธิการ SPACEBAR


========================================

ID: 19028
Title: ‘ชัยวุฒิ’ ลั่นอย่าแบ่งขายพรรค! เตือนครอบงำพรรคอื่นก็ทำไป แต่ครอบงำ ‘พปชร.’ มันไม่ถูกต้อง
Slug: pawit-thamanat-23-aug-2024-part2
Published At: 2024-08-23 12:58:37
Locale: th
Excerpt: ‘ชัยวุฒิ’ ลั่น ‘พปชร.’ ยังเป็นพรรคร่วมรัฐบาล เตือน ‘พรรคแกนนำ-นายกฯ’ เคาะชื่อ ครม. ต้องทำตามกฎหมาย หากเปลี่ยนแปลงต้องแจ้งพรรค เหน็บอย่าแบ่งขายพรรค กร้าวครอบงำพรรคอื่นก็ทำไป แต่ครอบงำ ‘พปชร.’ ผมว่ามันไม่ถูกต้อง! 

Category: การเมือง, politics, การเมืองระดับชาติ, national
Tags: 

Highlights:
- ‘ชัยวุฒิ’ ลั่น ‘พปชร.’ ยังเป็นพรรคร่วมรัฐบาล 
- เตือน ‘พรรคแกนนำ-นายกฯ’ เคาะชื่อ ครม. ต้องทำตามกฎหมาย หากเปลี่ยนแปลงต้องแจ้งพรรค
- เหน็บอย่าแบ่งขายพรรค กร้าวครอบงำพรรคอื่นก็ทำไป แต่ครอบงำ ‘พปชร.’ ผมว่ามันไม่ถูกต้อง! 


Content:

หลังการประชุมกรรมการบริหารพรรคพลังประชารัฐ **‘พล.อ.ประวิตร วงษ์สุวรรณ’ หัวหน้าพรรค** ได้เดินทางกลับทันที พร้อมปฏิเสธตอบคำถามสื่อมวลชนถึงผลการประชุม โดยบอกเพียงว่าให้รอการแถลงจากพรรค

ด้าน **‘ชัยวุฒิ ธนาคมานุสรณ์’ รองหัวหน้าพรรคพลังประชารัฐ** ที่ถูกสื่อดักสัมภาษณ์ ได้ตอบคำถามสั้นๆ เกี่ยวกับการประชุมวันนี้ หลัง สส. ในกลุ่มของ **‘ร.อ.ธรรมนัส พรหมเผ่า’ เลขาธิการพรรค** ไม่ได้มาร่วมประชุมว่า การประชุมวันนี้ครบองค์ประชุม เพราะมี 12 คน ถือว่าเกินกึ่งหนึ่งของคณะกรรมการบริหารทั้งหมด โดยประเด็นหลักที่คุยกันเป็นเรื่องการร่วมรัฐบาล และการส่งรายชื่อรัฐมนตรีในสัดส่วนของพรรคไปให้พรรคเพื่อไทยและนายกรัฐมนตรีดำเนินการต่อ

‘ชัยวุฒิ’ ย้ำว่า พรรคพลังประชารัฐ ยังเป็นพรรคร่วมรัฐบาล และการร่วมรัฐบาลเป็นสิ่งที่เราตกลงกันแล้ว จับมือแถลงข่าวกันแล้ว โหวตไปแล้ว แต่หากรายชื่อไหนมีปัญหา ขาดคุณสมบัติ หรือมี**การเปลี่ยนแปลงเป็นคนอื่น ต้องมาขอความเห็นชอบจากจากหัวหน้าพรรค** จากกรรมการบริหารพรรคก่อน แต่ถ้าไม่ตรงตามนั้นหมายความว่าไม่ตรงตามข้อตกลง

เมื่อถามว่ากลุ่มของ ‘ร.อ.ธรรมนัส’ สามารถส่งรายชื่อไปให้พรรคเพื่อไทยเองได้หรือไม่ ‘ชัยวุฒิ’ ระบุ **เรื่องนี้คิดว่าเป็นเรื่องของพรรคการเมืองที่ต้องดำเนินการตามกฎหมาย** ข้อบังคับพรรค และเป็นไปตามหลักการประชาธิปไตย เพราะเราร่วมรัฐบาลในนามพรรคพลังประชารัฐ



“โหวตไปแล้ว จับมือไปแล้วแถลงข่าวร่วมกันไปแล้ว ก็อยากให้เป็นไปตามข้อตกลง ไม่อยากให้เป็นการแบ่งขาย ไปก็ไปทั้งตัว เอาก็เอาทั้งตัว เอาครึ่งตัวไม่ได้ ไปทั้งพรรค เป็นเรื่องของพรรค เป็นหลักการประชาธิปไตย ไม่อยากให้ใช้เล่ห์เหลี่ยม หรือหักกัน มันล้วนแต่ทำให้การทำงานลำบาก เพราะพรรคก็จะเกิดความขัดแย้ง รัฐบาลก็จะมีความขัดแย้งต่อไป ทำให้การทำงานอาจไม่ราบรื่น”


เมื่อถามว่าหากพรรคแกนนำเอาแค่ ‘บางกลุ่ม’ ไม่ได้เอาทั้งพรรค ‘ชัยวุฒิ’ ตอบว่า เรื่องนี้ยังไม่ทราบข้อเท็จจริง อยากรอผลสรุปก่อน แต่หากมีการเปลี่ยนแปลง ก็อยากให้ดำเนินการในนามพรรค ทำให้ถูกต้องเท่านั้นเอง

ส่วนในที่ประชุม พล.อ.ประวิตร ได้บอกหรือไม่ว่าได้พูดคุยกับ ‘ร.อ.ธรรมนัส’ หรือยัง ‘ชัยวุฒิ’ ตอบว่า ไม่ได้พูดคุยกันเรื่องนี้ พูดเรื่องการประชุมเรื่องการร่วมรัฐบาล และที่สำคัญผมคิดว่าการดำเนินการก็อยากทำอย่างตรงไปตรงมา ตามกฎหมายตามมติของพรรค

“ไม่อยากให้มีการครอบงำจากบุคคลภายนอกพรรค คือครอบงำพรรคอื่นครอบงำได้ แต่อย่าให้มาครอบงำข้ามพรรคมันไม่ดี”


ผู้สื่อข่าวจึงถามกลับว่าหมายถึง **‘ทักษิณ ชินวัตร’** ใช่หรือไม่ ‘ชัยวุฒิ’ รีบตอบว่า ผมไม่ได้พูดนะครับ ผมพูดตามหลักการว่าการ **“ครอบงำพรรคอื่นก็ทำไป แต่ครอบงำพรรคพลังประชารัฐ ผมว่ามันไม่ถูกต้อง”**

.

ทั้งนี้ มีรายงานว่าวาระการประชุมวันนี้มี 2 ประเด็น 1. ยืนยันรายชื่อบุคคลเป็นรัฐมนตรี 4 รายชื่อ ตามแถลงการณ์ก่อนหน้านี้ ประกอบด้วย 

1.  พล.ต.อ.พัชรวาท วงษ์สุวรรณ ดำรงตำแหน่ง รองนายกรัฐมนตรี และรมว.ทรัพยากรธรรมชาติและสิ่งแวดล้อม 
2.  ร.อ.ธรรมนัส พรหมเผ่า ดำรงตำแหน่งรมว.เกษตรและสหกรณ์ 
3.  สันติ พร้อมพัฒน์ ดำรงตำแหน่ง รมช.สาธารณสุข 
4.  อรรถกร  ศิริลัทธยากร ดำรงตำแหน่งรมช.เกษตรและสหกรณ์ 

โดยรายชื่อเหล่านี้จะส่งให้นายกรัฐมนตรี ในฐานะแกนนำจัดตั้งรัฐบาล เพื่อพิจารณาตรวจสอบคุณสมบัติ และลักษณะต้องห้าม หากมีปัญหาเรื่องคุณสมบัติ ให้แจ้งกลับมาทางพรรคพลังประชารัฐ

ยืนยันว่าทั้งหมดเป็นการทำตามข้อบังคับพรรคพลังประชารัฐ พ.ศ. 2561 

*   ข้อ 17 กรรมการบริหารพรรคการเมืองแต่ละตำแหน่งมีหน้าที่ และอำนาจดังนี้ (1) หัวหน้าพรรคการเมืองมีหน้าที่และอำนาจดังต่อไปนี้ (ฉ) ในกรณีที่มีความจำเป็นในการดำเนินการทางการเมืองให้มีอำนาจปฏิบัติการในนามของพรรคการเมือง ได้โดยความเห็นชอบ ของกรรมการบริหารพรรคการเมือง ไม่น้อยกว่ากึ่งหนึ่งของจำนวนคณะกรรมการบริหารพรรคเท่าที่มีอยู่ในขณะนั้น และให้ถือว่าการดำเนินการนั้นเป็นมติพรรคการเมือง และหมวด 10 หลักเกณฑ์และวิธีการคัดเลือกบุคคลดำรงตำแหน่งทางการเมือง
*   ข้อบังคับที่ 92 กรณีที่จะแต่งตั้งบุคคลเป็นผู้ดำรงตำแหน่งทางการเมืองให้พรรคการเมืองประกาศให้สมาชิกทราบเป็นการทั่วไป เพื่อเชิญชวนเสนอชื่อบุคคลที่เห็นสมควร จะเสนอให้ได้รับการพิจารณาแต่งตั้ง เป็นผู้ดำรงตำแหน่งทางการเมืองต่อคณะกรรมการบริหารพรรคการเมือง ภายในระยะเวลาที่กำหนด และให้คณะกรรมการบริหารพรรคการเมือง พิจารณาคัดเลือกบุคคล ซึ่งมีคุณสมบัติ และไม่มีลักษณะต้องห้ามตามที่กฎหมายกำหนด และเป็นบุคคลที่มีความรู้ความสามารถ ซื่อสัตย์สุจริต มีคุณธรรมจริยธรรม เพื่อแต่งตั้งเป็นผู้ดำรงตำแหน่งทางการเมือง

Credit:
- กองบรรณาธิการ SPACEBAR
- อมรเทพ โชติเฉลิมพงษ์


========================================

ID: 19025
Title: แบ็คแพ็คเกอร์อเมริกันอึ้งจองที่พักในกรุงเทพฯ แค่ 1 ดอลลาร์แต่คุ้มเงินสุดๆ 
Slug: i-stayed-in-a-night-airbnb-1-dollar-what-i-found-there-bangkok
Published At: 2024-08-23 12:31:54
Locale: th
Excerpt: ถึงกับร้องว้าว! แบ็คแพ็คเกอร์ชาวอเมริกันอึ้งจองที่พักในกรุงเทพฯ แค่ 1 ดอลลาร์สหรัฐ (ราว 35 บาท) แต่คุ้มค่าคุ้มเงินสุดๆ 
Category: ต่างประเทศ, world, ประชาชาติ, nations
Tags: 

Highlights:
- แบ็คแพ็คเกอร์ชาวอเมริกัน ‘ไมค์ รารี’ ถึงกับร้องว้าวแบบนี้ก็มีด้วยหรอ!!! รีวิวจองที่พักในกรุงเทพฯ ผ่าน Airbnb แค่ 1 ดอลาร์สหรัฐฯ  
- วิดีโอดังกล่าวถูกเผยแพร่บน Youtube Shorts ในช่องส่วนตัวของเขา มียอดคนดูแล้ว 1.6 หมื่นวิว 

Content:

ที่พักราคา 1 ดอลลาร์สหรัฐ (ราว 35 บาท) อาจดูเหมือนเป็นความฝันลมๆ แล้งๆ ท่ามกลางภาวะเงินเฟ้อทั่วโลก แต่ไม่ใช่กับนักท่องเที่ยวแบ็คแพ็คชาวอเมริกันรายนี้ เพราะเขาสามารถจองที่พักในกรุงเทพฯ ผ่านเว็บไซต์ Airbnb ได้ในราคาเพียง 1 ดอลลาร์สหรัฐต่อคืน 

ไมค์ รารี แบ็คแพ็คเกอร์ และคอนเทนต์ครีเอเตอร์ชาวอเมริกัน ได้ถ่ายวิดีโอรีวิวที่พักแห่งนี้ผ่าน [Youtube ของเขาช่อง @RariTravels](https://www.youtube.com/@RariTravels/featured) พร้อมเล่าประสบการณ์อย่างตื่นเต้นว่า _“ผมจ่ายเงินไป 1 ดอลลาร์สหรัฐสำหรับที่พักแห่งนี้ และผมจะพาคุณเข้าไปดูข้างใน”_

สำหรับตำแหน่งที่ตั้งของที่พักดังกล่าวยังยังไม่ชัดเจน แต่มีรายงานว่าอยู่ห่างจากไชนาทาวน์ หรือย่านเยาวราช ใช้เวลาขับรถ 10 นาที 

วิดีโอที่เผยแพร่ลงบน Youtube Shorts เมื่อไม่กี่วันมานี้มียอดคนดูแล้ว 1.6 หมื่นวิว ในตัววิดีโอเผยให้เห็นรารีกำลังปีนขึ้นบันไดไม้ไต่ขึ้นระเบียงหน้าบ้านพัก 2 ชั้นที่ดูทรุดโทรมซึ่งชั้นบนทำจากเศษไม้ ข้างล่างเป็นปูน จากนั้นรารีก็เปิดประตูห้องนอนเพื่อโชว์ที่นอนพร้อมมุ้ง มีถังขยะ ตู้ลิ้นชักใส่เสื้อผ้า พัดลม ปลั๊กไฟ และมีเราเตอร์ Wi-Fi นอกจากนี้ยังมีการตกแต่งห้องนอนด้วยธงชาติสหรัฐฯ ทำให้เขารู้สึก ‘หายคิดถึงบ้าน’ 

ในส่วนพื้นที่กลางแจ้งบริเวณบ้านพัก รารีก็โชว์ในวิดีโอว่ามีลานซักผ้ากลางแจ้ง มีอุปกรณ์ออกกำลังกาย และสำหรับพื้นที่ในห้องครัวก็ยังมีเครื่องใช้ไฟฟ้า เช่น หม้อหุงข้าว กาน้ำร้อน และตู้เย็น ต่อมาในส่วนของการรีวิวห้องน้ำ รารีบอกว่าในนี้มีส้วมแบบนั่งยอง มีถังใส่น้ำพร้อมขันสำหรับใช้อาบน้ำ แล้วก็มีตู้เก็บสัมภาระแบบล็อกได้ในราคา 1 บาทต่อคืน 

**ด้านชาวเน็ตต่างเข้ามาคอมเมนต์ติดตลกว่า :**

แอคเคาท์ @ManMetKoekje บอกว่า _“นั่นก็ไม่ได้แย่ไปกว่าบ้านของผมมากนัก”_ 

_“มันแปลกมากที่พวกเขาเสนอบริการ Wi-Fi และสิ่งอื่นๆ ทั้งหมดด้วยราคาเพียง 1 ดอลลาร์”_ แอคเคาท์ @williamrobinson6377 บอก 

ส่วนแอคเคาท์ @dailydadtalk บอกว่า _“คุณควรเปลี่ยนชื่อที่นี่ว่าเป็น ‘ที่พักที่ไม่ควรพักสำหรับฮันนีมูนนะ”_ 

ขณะที่แอคเคาท์ @needforrbg3420 คอมเมนต์ว่า _“มันควรจะฟรี”_ 

[Photo : Youtube @RariTravels](https://www.youtube.com/@RariTravels/featured)

Credit:
- กองบรรณาธิการ SPACEBAR


========================================

ID: 19027
Title: สาธารณชนรับรู้ ใครคือนายกฯ ตัวจริง!
Slug: nantana-23aug2024
Published At: 2024-08-23 12:29:49
Locale: th
Excerpt: ‘สว.นันทนา’ ชี้ สาธารณชนรับรู้แล้ว ใครคือนายกฯตัวจริง
Category: การเมือง, politics, การเมืองระดับชาติ, national
Tags: 

Highlights:
- ‘สว.นันทนา’ ชี้ สาธารณชนรับรู้แล้วใครคือนายกฯตัวจริง มอง ‘ทักษิณ’ ตั้งใจดี ขับเคลื่อนเศรษฐกิจ แต่ต้องดูบทบาทถูกต้องเหมาะสมเพียงใด 
- ยังรอ ‘อิ๊งค์’ ฟอร์มทีม ครม.แถลงนโยบายก่อนว่า จะเดินหน้าตรวจสอบอย่างไร 
- โยนถามประชาชน มีปัจจัยอะไร ‘เพื่อไทย’ แพ้เลือกตั้ง 

Content:

นันทนา นันทวโรภาส สว.ในฐานะนักวิชาการด้านการสื่อสาร กล่าวถึงกรณีที่ ทักษิณ ชินวัตร อดีตนายกรัฐมนตรี พูดในงานดินเนอร์ทอล์ก หัวข้อ Vision for Thailand 2024 ช่วงหนึ่งถึงพรคเพื่อไทยที่แพ้เลือกตั้งเพราะแพทองธาร ชินวัตร หัวหน้าพรรคเพื่อไทย ลาคลอดว่า ตรงนี้ต้องไป สอบถามประชาชนที่ลงคะแนนเสียงว่าในช่วงการรณรงค์หาเสียงเลือกตั้ง มันเกิดอะไรขึ้น และมีการรณรงค์ในเรื่องของการที่จะเข้าร่วมรัฐบาลกับพรรคการเมืองใดบ้าง และที่ได้มีการประกาศการออกมานั้น ประชาชนมีความต้องการและอยากจะให้ทิศทางของคนที่มาเป็นผู้แทนรวมถึงคนที่มาเป็นรัฐบาลไปในทิศทางใด ซึ่งตรงนั้นต้องกลับไปถามประชาชนที่เลือกมาว่า ปัจจัยที่เกิดขึ้นในช่วงปีที่ผ่านมา ใช้ปัจจัยในการตัดสินใจอย่างไร

เมื่อถามถึงการเคลื่อนไหวของ ทักษิณจะส่งผลกระทบอะไรต่อการเมืองให้เปลี่ยนไปในมิติอะไรบ้าง นันทนา กล่าวว่า ไม่แน่ใจว่าบทบาทของทักษิณออกมาเคลื่อนไหวในลักษณะแบบนี้ จะส่งผลกระทบกับพรรคการเมืองที่นายทักษิณกำลังขับเคลื่อนอยู่หรือไม่ และเป็นประเด็นถัดไปที่จะต้องให้ฝ่ายที่เกี่ยวข้องเข้ามาดูว่า บทบาทตรงนี้มีความถูกต้องเหมาะสมเพียงใด แต่ความตั้งใจที่ทักษิณพยายามขับเคลื่อนเศรษฐกิจให้เดินหน้าเป็นสิ่งที่ดี ถ้าจะเป็นประโยชน์ต่อประชาชน และพรรคที่เข้าร่วมรัฐบาลตอบรับสิ่งนี้

ส่วนกรณีที่มีการตั้งข้อสังเกตว่าเมื่อ ทักษิณออกมาขับเคลื่อนเช่นนี้ ใครคือนายกฯตัวจริงกันแน่ นันทนาหัวเราะ ก่อนระบุว่า เข้าใจว่าสาธารณะชนคงรับรู้ไปแล้วว่า ใครคือนายกรัฐมนตรีตัวจริง และที่ทักษิณกล่าวว่าไม่ได้ครอบงำแต่ครอบครองเพราะเป็นพ่อของนายกฯ สว.ต้องไปตรวจสอบในกระบวนการการบริหารจัดการประเทศของรัฐบาล ที่ตอนนี้ยังจัดตั้งกันไม่เสร็จ คงต้องรอให้ทางรัฐบาลชุดใหม่ จัดตั้งให้เรียบร้อย และแถลงนโยบาย ซึ่งทางสว. จะรับฟังการแถลงนโยบาย หลังจากนั้นการขับเคลื่อนที่มันดำเนินไป มีใครเป็นผู้แสดงหลัก ใครผลักดันอยู่เบื้องหลังอย่างไร เราจะพิจารณาหลังจากที่รัฐบาลชุดใหม่ได้บริหารประเทศแล้ว

Credit:
- กองบรรณาธิการ SPACEBAR


========================================

ID: 19024
Title: น้ำท่วมเหนือยังอ่วม! ‘ตัวเมืองแพร่’ จมบาดาล 
Slug: flood-23aug2024
Published At: 2024-08-23 11:49:13
Locale: th
Excerpt: น้ำท่วมภาคเหนือ ยังอ่วม! ‘ตัวเมืองแพร่’ จมบาดาล ส่วนย่านเศรษฐกิจ ‘เมืองน่าน’ ระดับน้ำเริ่มทรงตัว แต่ขยายวงกว้าง
Category: สังคม-ความเป็นอยู่, social, สุขภาพและคุณภาพชีวิต, health-and-safety
Tags: 

Highlights:
- น้ำท่วมภาคเหนือ ยังอ่วม! ‘ตัวเมืองแพร่’ จมบาดาล ส่วนย่านเศรษฐกิจ ‘เมืองน่าน’ ระดับน้ำเริ่มทรงตัว แต่ขยายวงกว้าง
- ขณะ ปภ.ประสานพื้นที่ดูแลและให้ความช่วยเหลือประชาชนอย่างเร่งด่วน ด้านกรมอุตุฯ เตือน ‘ภาคเหนือตอนบน’ ฝนตกหนักมากบางพื้นที่

Content:

สถานการณ์น้ำท่วมในพื้นที่ภาคเหนือยังอ่วม โดยเฉพาะจังหวัดแพร่ ที่น้ำจากแม่น้ำยมทะลักเข้ามาท่วมถนนทุกสายในตัวเมือง โดยในเขตเทศบาลเมืองแพร่ รถไม่สามารถมารถเข้าไปได้ ขณะที่ย่านเศรษฐกิจหลักของเมืองแพร่ มีปริมาณน้ำสูง ล่าสุด การไฟฟ้าตัดไฟเกือบทั้งเมืองแล้ว 

ขณะที่จังหวัดน่าน ในย่านการค้าเขตเศรษฐกิจของตัวเมือง ยังมีฝนตกเป็นระยะ ระดับน้ำเริ่มทรงตัวและลดลงเล็กน้อย แต่บางจุดน้ำยังท่วมสูงเกือบ 1 เมตร ขณะที่บ้านเรือนนับพันหลังตามชุมชน ซึ่งบางจุดยังถูกท่วมสูงเกือบ 2 เมตร และน้ำที่ท่วมได้ขยายวงกว้างออกไป จากริมน้ำน่านประมาณ 3 กิโลเมตร ถูกน้ำท่วมเกือบเต็มพื้นที่ สถานที่ราชการหลายแห่งเริ่มมีน้ำท่วม ล่าสุดน้ำเข้าท่วมบางส่วนของโรงพยาบาลจังหวัดน่านแล้ว 

ด้านไชยวัฒน์ จุนถิระพงศ์ อธิบดีกรมป้องกันและบรรเทาสาธารณภัย (ปภ.) เปิดเผยว่า ระหว่างวันที่ 16 - 23 ส.ค. 67 มีสถานการณ์น้ำท่วมฉับพลันและน้ำป่าไหลหลากในพื้นที่ 10 จังหวัด ได้แก่ เชียงราย เชียงใหม่ พะเยา น่าน ลำปาง แพร่ เพชรบูรณ์ อุดรธานี ระยอง และภูเก็ต รวม 59 อำเภอ 245 ตำบล 1,413 หมู่บ้าน ประชาชนได้รับผลกระทบ 30,459 ครัวเรือน โดยปัจจุบันยังคงมีสถานการณ์ในพื้นที่ 6 จังหวัด รวม 41 อำเภอ 177 ตำบล 1,023 หมู่บ้าน ประชาชนได้รับผลกระทบ 21,628 ครัวเรือน ดังนี้

1.**เชียงราย** เกิดน้ำท่วมในพื้นที่ 11 อำเภอ ได้แก่ อ.เวียงชัย อ.เชียงแสน อ.ป่าแดด อ.พญาเม็งราย อ.แม่สาย อ.แม่จัน อ.เทิง อ.เชียงของ อ.ขุนตาล อ.เวียงแก่น และ อ.เวียงป่าเป้า รวม 33 ตำบล 231 หมู่บ้าน ประชาชนได้รับผลกระทบ 5,381 ครัวเรือนระดับน้ำลดลง

2.**พะเยา** เกิดน้ำท่วมในพื้นที่ 6 อำเภอ ได้แก่ อ.ปง อ.เชียงม่วน อ.ดอกคำใต้ อ.ภูซาง อ.เมืองฯ และ อ.เชียงคำ รวม 40 ตำบล 313 หมู่บ้าน ประชาชนได้รับผลกระทบ 3,500 ครัวเรือน ระดับน้ำลดลง

3.**น่าน** เกิดน้ำท่วมในพื้นที่ 11 อำเภอ ได้แก่ อ.เฉลิมพระเกียรติ อ.เวียงสา อ.นาน้อย อ.เชียงกลาง อ.ทุ่งช้าง อ.บ้านหลวง อ.ท่าวังผา อ.ปัว อ.ภูเพียง อ.เมืองฯ และ อ.บ่อเกลือ รวม 56 ตำบล 283 หมู่บ้าน ประชาชนได้รับผลกระทบ 10,517 ครัวเรือน ระดับน้ำลดลง

4.**แพร่** เกิดน้ำท่วมในพื้นที่ 5 อำเภอ ได้แก่ อ.ร้องกวาง อ.สอง อ.เมืองฯ อ.สูงเม่น และ อ.หนองม่วงไข่ รวม 23 ตำบล 102 หมู่บ้าน ประชาชนได้รับผลกระทบ 383 ครัวเรือน ระดับน้ำลดลง

5.**เพชรบูรณ์** เกิดน้ำท่วมในพื้นที่ 3 อำเภอ ได้แก่ อ.วังโป่ง อ.ชนแดน และ อ.เมืองฯ รวม 6 ตำบล 22 หมู่บ้าน ประชาชนได้รับผลกระทบ 1,726 ครัวเรือน ระดับน้ำลดลง

6.**อุดรธานี** เกิดน้ำท่วมในพื้นที่ 5 อำเภอ ได้แก่ อ.เมืองฯ อ.ไชยวาน อ.กู่แก้ว อ.เพ็ญ และ อ.หนองหาญ รวม 19 ตำบล 72 หมู่บ้าน ประชาชนได้รับผลกระทบ 121 ครัวเรือน ระดับน้ำลดลง

อย่างไรก็ตาม ภาพรวมสถานการณ์ระดับน้ำลดลงทุกพื้นที่ สำหรับการแก้ไขปัญหาและให้การช่วยเหลือประชาชนที่ได้รับผลกระทบจากอุทกภัย กรมป้องกันและบรรเทาสาธารณภัย โดยสำนักงานป้องกันและบรรเทาสาธารณภัยจังหวัดได้ประสานจังหวัด องค์กรปกครองส่วนท้องถิ่น และหน่วยงานที่เกี่ยวข้องลงพื้นที่ช่วยเหลือผู้ประสบภัยและแก้ไขปัญหาความเดือดร้อนอย่างเร่งด่วน โดยระดมกำลังเจ้าหน้าที่ชุดปฏิบัติการพร้อมเครื่องจักรกลด้านสาธารณภัย อาทิ เครื่องสูบน้ำ และรถผลิตน้ำดื่ม เพื่อระบายน้ำออกจากพื้นที่และผลิตน้ำดื่มสะอาดแจกจ่ายให้แก่ประชาชนที่ได้รับผลกระทบ สำหรับพื้นที่ที่สถานการณ์คลี่คลายแล้วได้เร่งระดมกำลังเจ้าหน้าที่เข้าฟื้นฟูพื้นที่ประสบภัยให้กลับสู่ภาวะปกติ รวมถึงจัดเจ้าหน้าที่เข้าสำรวจและจัดทำบัญชีความเสียหายเพื่อดำเนินการช่วยเหลือตามระเบียบกระทรวงการคลังฯ ต่อไป

ส่วนกรมอุตุนิยมวิทยา ได้พยากรณ์อากาศ 24 ชั่วโมงข้างหน้า ร่องมรสุมพาดผ่านตอนบนของภาคเหนือและประเทศลาวตอนบน เข้าสู่หย่อมความกดอากาศต่ำบริเวณประเทศเวียดนามตอนบน ประกอบกับมีแนวพัดสอบของลมตะวันออกเฉียงใต้และลมตะวันตกเฉียงใต้ในระดับบนปกคลุมภาคตะวันออกเฉียงเหนือตอนบน ในขณะที่มรสุมตะวันตกเฉียงใต้ยังคงพัดปกคลุมทะเลอันดามัน ประเทศไทย และอ่าวไทย ลักษณะเช่นนี้ทำให้บริเวณภาคเหนือ ภาคตะวันออกเฉียงเหนือตอนบน และภาคใต้ตอนล่าง มีฝนตกหนักบางพื้นที่ โดยมีฝนตกหนักมากบริเวณภาคเหนือตอนบน ขอให้ประชาชนในบริเวณดังกล่าวระวังอันตรายจากฝนตกหนักถึงหนักมากและฝนที่ตกสะสม ซึ่งอาจทำให้เกิดน้ำท่วมฉับพลันและน้ำป่าไหลหลาก โดยเฉพาะพื้นที่ลาดเชิงเขาใกล้ทางน้ำไหลผ่านและพื้นที่ลุ่มไว้ด้วย สำหรับบริเวณทะเลอันดามันและอ่าวไทย ทะเลมีคลื่นสูงประมาณ 1 เมตร บริเวณที่มีฝนฟ้าคะนองคลื่นสูงมากกว่า 1 เมตร ขอให้ชาวเรือหลีกเลี่ยงการเดินเรือในบริเวณที่มีฝนฟ้าคะนองไว้ด้วย

นอกจากนี้ ยังพยากรณ์อากาศว่า ในวันนี้ ภาคเหนือ จะมีฝนฟ้าคะนอง ร้อยละ 70 ของพื้นที่ และมีฝนตกหนักถึงหนักมากบางแห่ง บริเวณจังหวัดแม่ฮ่องสอน เชียงใหม่ เชียงราย ลำปาง พะเยา น่าน ตาก กำแพงเพชร พิษณุโลก และเพชรบูรณ์ อุณหภูมิต่ำสุด 23-26 องศาเซลเซียส อุณหภูมิสูงสุด 29-35 องศาเซลเซียส

Credit:
- กองบรรณาธิการ SPACEBAR


========================================

ID: 19023
Title: ‘บิ๊กป้อม’ ประชุมพรรค ไร้เงา ‘ก๊วนธรรมนัส’ ร่วมงาน 
Slug: pawit-thamanat-23-aug-2024-part1
Published At: 2024-08-23 11:18:13
Locale: th
Excerpt: ‘บิ๊กป้อม’ เรียกประชุมพรรคพลังประชารัฐ ไร้เงา ‘ก๊วนธรรมนัส’ ร่วมงานตามคาด จับถกวาระร้อนส่งรายชื่อรัฐมนตรี 

Category: การเมือง, politics, การเมืองระดับชาติ, national
Tags: 

Highlights:
- ‘บิ๊กป้อม’ เรียกประชุมพรรคพลังประชารัฐ ไร้เงา ‘ก๊วนธรรมนัส’ ร่วมงานตามคาด จับถกวาระร้อนส่งรายชื่อรัฐมนตรี 


Content:

หลัง;านนี้ (22 ส.ค.) นพ.พรหมินทร์ เลิศสุริย์เดช เลขาธิการนายกรัฐมนตรี เปิดเผยว่า พรรคร่วมรัฐบาลได้ส่งรายชื่อรัฐมนตรีในสัดส่วนของแต่ละพรรค มาให้ครบแล้ว และยอมรับว่ามีชื่อเกินจำนวนตำแหน่ง โดยหลังจากนี้จะเข้าสู่กระบวนการตรวจสอบคุณสมบัติอย่างละเอียด

ล่าสุดวันนี้ (23 ส.ค.) ที่พรรคพลังประชารัฐ พล.อ.ประวิตร วงษ์สุวรรณ หัวหน้าพรรค ได้เดินทางถึงที่ทำการพรรคพลังประชารัฐ เพื่อประชุมกรรมการบริหารพรรค  โดยพบว่ามีกรรมการบริหารพรรคเดินทางมาถึงพรรคแล้ว 12 คน ประกอบด้วย สันติ พร้อมพัฒน์ รองหัวหน้าพรรค , ไพบูลย์ นิติตะวัน รองหัวหน้าพรรค , ชัยวุฒิ ธนาคมานุสรณ์ รองหัวหน้าพรรค , ตรีนุช เทียนทอง รองหัวหน้าพรรค , พล.อ.กฤษณ์โยธิน ศศิพัฒนวงษ์ นายทะเบียนพรรค  , สุธรรม จริตงาม สส.นครศรีธรรมราช , กระแสร์ ตระกูลพรพงศ์ สส.หนองคาย , อภิชัย เตชะอุบล , ยงยุทธ สุวรรณบุตร , กาญจนา จังหวะ สส.ชัยภูมิ และ อัครวัฒน์ อัศวเหม

ขณะที่กรรมการบริหารพรรคที่ไม่ได้มาร่วมประชุมมี 7 คน ในจำนวนนี้ 6 คน เป็นกรรมการบริหารพรรคในฝั่ง ร.อ.ธรรม​นัส​ พรหม​เผ่า​ เลขาธิการพรรค ประกอบด้วย ร.อ.ธรรมนัส , อรรถกร ศิริลัทธยากร , ไผ่ ลิกค์ สส.กำแพงเพชร​ , สัมพันธ์ มะยูโซ๊ะ สส.นราธิวาส​ , บุญสิงห์ วรินทร์​รัก​ษ์ , บุญยิ่ง นิติกาญจนา สส.ราชบุรี และ วิรัช รัตนเศรษฐ ไม่ได้เดินทางมาร่วมประชุมด้วย

ทั้งนี้ ต้องจับตาว่าการประชุมครั้งนี้จะมีการมติเห็นชอบบุคคลให้ดำรงตำแหน่งรัฐมนตรี ในสัดส่วนของพรรคหรือไม่ เนื่องจากที่ผ่านมาโผรายชื่อ ครม. ที่ต่างฝ่ายต่างเสนอ ยังไม่ได้ผ่านมติที่ประชุม กก.บห. และต้องจับตาจะมี กก.บห. คนใดเสนอวาวะให้ขับ สส.กลุ่ม ร.อ.ธรรมนัส พ้นจากพรรคหรือไม่

Credit:
- กองบรรณาธิการ SPACEBAR
- อมรเทพ โชติเฉลิมพงษ์


========================================

ID: 19022
Title: บันได 3 ขั้น กู้ชีพ EA ยืดหนี้-ตั้งกองทุน- ขายสินทรัพย์
Slug: economic-ea-set-stock-market
Published At: 2024-08-23 10:04:13
Locale: th
Excerpt: Deep SPACE -- ในวันที่ฟ้าไม่เป็นใจ EA ของสมโภชน์ อาหุนัย ก็ต้องดิ้นรนเพื่อหาทางรอดจากวิกฤตให้ได้ แผนบันได 3 ขั้นจึงถูกคิดขึ้นมา เริ่มจากการยืดหนี้ การจัดตั้งกองทุน และการขายสินทรัพย์ แต่แผนที่ว่านี้จะสำเร็จหรือไม่ ขึ้นอยู่กับเจ้าหนี้ และกลุ่มทุนที่จะเข้ามา ชะตากรรมของ EA ไม่ได้ขึ้นกับสมโภชน์อีกต่อไป ติดตาม Deep SPACE..ลึกกว่าที่รู้
Category: Deep SPACE, deep-space
Tags: 

Highlights:
- EA เตรียมแผนบันได 3 ขั้นโกงความตาย


- เจรจายืดหนี้ จัดตั้งกองทุน และขายสินทรัพย์

- ส่วนเป็นไปได้หรือไม่ ขึ้นอยู่กับเจ้าหนี้ และทุนใหม่ที่จะเข้ามา

Content:

**ความพยายามในการพยุงอาณาจักร EA พลังงานบริสุทธิ์ ของสมโภชน์ อาหุนัย กำลังเดินทางมาถึงช่วงหัวเลี้ยวหัวต่อที่สำคัญ ภายใต้กรอบแนวคิดบันได 3 ขั้น คือ ยืด-ตั้ง-ตัด เพื่อรักษาธุรกิจหลักคือ ธุรกิจโรงไฟฟ้าเอาไว้ โดยมีธนาคารไทยพาณิชย์ ในฐานะเจ้าหนี้รายใหญ่ เป็นแกนหลักในการช่วยปรับโครงสร้างหนี้** 

**บันไดขั้นแรก** คือ การปรับโครงสร้างหนี้ระยะสั้นที่กำลังจ่อครบกำหนดอยู่ ทั้งตั๋วสัญญาใช้เงิน หรือ B/E และหนี้หุ้นกู้ที่กำลังทยอยครบกำหนด โดย SCBx มีการเจรจากับ EA เสนอ **‘อัดฉีด’** เงินเพื่อเข้าไปช่วยแก้ไขปัญหาสภาพคล่อง

โดยทำสัญญาเงินกู้ยืมระยะยาวและเงินกู้ยืมร่วม (Syndicated Loan) กับสถาบันการเงินหลายแห่งคิดเป็นจำนวนเงินรวมประมาณ 8,500 ล้านบาท เพื่อนำไปชำระคืนเงินกู้ยืมระยะสั้น คือตั๋วสัญญาใช้เงินหรือ B/E จากสถาบันการเงินโดยมีการกำหนดเงื่อนไขการชำระคืนเงินต้นและดอกเบี้ยภายใน 3 ปี โดยกลุ่มกิจการจะทยอยจ่ายคืนเงินกู้ผ่านกระแสเงินสด (Cash Flow) จากการดำเนินงานตาม**‘สัญญาซื้อขายไฟฟ้าภาครัฐ (PPA)’** 

ขณะเดียวกันก็เจรจากับบรรดาเจ้าหนี้หุ้นกู้ เพื่อขอยืดระยะเวลาในการชำระหนี้ออกไป โดยเจรจากับเจ้าหนี้ที่เป็นนักลงทุนสถาบัน สำหรับหุ้นกู้รุ่น EA248A วงเงินราว1.5 พันล้านบาท ขอขยายวันครบกำหนดไถ่ถอนออกไปเป็นวันที่ 31 พฤษภาคม 2568 และปรับอัตราดอกเบี้ยจากเดิมร้อยละ 3.11 ต่อปีเป็นร้อยละ 5.00 ต่อปี พร้อมทั้งมีหลักประกันให้เพิ่มเติม 

**สำหรับหนี้หุ้นกู้ในส่วนที่เหลืออีก12 รุ่น EA พยายามที่จะเร่งเจรจายืดหนี้ เพื่อไม่ให้เกิดภาวะ Cross Default โดยมีการเรียกประชุมผู้ถือหุ้นกู้ในรูปแบบประชุมผ่านสื่ออิเล็กทรอนิกส์ ในวันที่ 27 สิงหาคมนี้ทั้ง เช้า-บ่าย รวดเดียว 12 ชุด เพื่อขอมติเลื่อนการไถ่ถอนออกไป**

**บันไดขั้นที่สอง** คือ ความพยายามในการดึงสินทรัพย์ที่ก่อให้เกิดรายได้ คือโรงไฟฟ้าพลังงานแสงอาทิตย์และพลังงานลม ที่ยังไม่ติดภาระค้ำประกัน ออกมาจัดตั้งในรูป**‘กองทุนรวม’**โครงสร้างพื้นฐาน (Infrastructure Fund) เพื่อระดมทุนก้อนใหม่ เพื่อใช้ในการดำเนินงาน

**บันไดขั้นสุดท้าย** คือการแสวงหาเงินทุนจากการเข้าร่วมทุนกับผู้ร่วมทุนรายใหม่ Strategic Partner(s) ที่ให้ความสนใจที่จะร่วมลงทุนเพื่อพัฒนาในโครงการต่าง ๆ ของบริษัทซึ่งกำลัง **‘อยู่ระหว่างเจรจา’** โดยอาจทำในรูปแบบของการเข้ามาเพิ่มทุนแบบเฉพาะเจาะจง หรือ PP-Private Placement 

ราคาหุ้นของ EA หรือบมจ.พลังงานบริสุทธิ์ ที่ปรับตัวร้อนแรงติดต่อกันมาตลอดสัปดาห์นี้ โดยราคาล่าสุดขยับขึ้นมาอยู่ในระดับ หุ้นละ 6.10 บาท สาเหตุส่วนหนึ่งเป็นเพราะมีแรง **‘เก็งกำไร’**จากข่าวที่อาจจะมี **‘บิ๊กเนม’** ที่อยู่ระหว่างเจรจามากกว่า 2 ราย ซึ่งปรากฎรายชื่อ **‘SCC’** และกลุ่ม **‘ซีพี’** ที่แสดงความสนใจเข้าร่วมลงทุน 

แต่คาดว่ากว่าจะได้ข้อสรุปคงราวไตรมาสสุดท้าย ซึ่งหากการเพิ่มทุนครั้งนี้ หาก EA ได้รับเงินทุนมากเพียงพอ อาจไม่จำเป็นต้องเดินไปสู่ทางเลือกสุดท้าย คือการ**‘ตัดขาย’**บางธุรกิจที่ไม่สร้างรายได้ ทำให้ต้องแบกภาระทางการเงินออกไป เช่น ธุรกิจรถยนต์ไฟฟ้าเชิงพาณิชย์ ของบริษัท เน็กซ์ พอยท์ จำกัด(มหาชน) หรือ NEX และแม้แต่ ธุรกิจโบรกเกอร์ อย่างบริษัทหลักทรัพย์บียอนด์ จำกัด (มหาชน) หรือ BYD

ล่าสุดมีกระแสข่าวว่า **‘คณิสสร์ ศรีวชิระประภา’** CEO ของ NEX กำลังจะโบกมือลา และย้ายเข้าไปนั่งเป็นผู้บริหารของ **‘บริษัทโอโมดา แอนด์ เจคู (ประเทศไทย) จำกัด’** เจ้าของแบรนด์รถยนต์ไฟฟ้าสัญชาติจีน **‘Chery’** ในเร็ว ๆ นี้  

**คาดว่าในอนาคต ธุรกิจหลักที่ EA จะมุ่งให้ความสำคัญ การกลับมา ‘โฟกัส’ ที่ธุรกิจหลักในการบริหารจัดการพลังงานไฟฟ้าจากพลังงานสะอาดทั้งในประเทศ และต่อยอดไปยัง สปป.ลาว รวมถึงการพัฒนาโครงการน้ำมันอากาศยาน**

Credit:
- เด็กเทพ


========================================

ID: 19021
Title: โผนิ่ง? เช็กชื่อ ‘ครม.แพทองธาร 1’
Slug: check-list-of-paetongtarn-cabinet-1
Published At: 2024-08-23 07:00:00
Locale: th
Excerpt: เช็ก ‘โผ ครม.อิ๊งค์ 1’ ใครเป็นใคร! ‘ภูมิธรรม’ ผงาด รมว.กลาโหม ‘พิชัย’ ยังนั่ง รมว.คลัง ด้าน ‘ภูมิใจไทย’ 8 เก้าอี้ไม่มีปรับ ‘พลังประชารัฐ’ ยังไม่ลงตัว-โผ 2 ชุด ‘ธรรมนัส’ เข็น ‘นฤมล’ นั่ง รมว.เกษตรฯ สะพัด ‘ประชาธิปัตย์’ ร่วมวงด้วย ส่งชื่อ ‘เฉลิมชัย-เดชอิศม์’ คั่วเก้าอี้ 
Category: การเมือง, politics
Tags: 

Highlights:
- เช็ก ‘โผ ครม.อิ๊งค์ 1’ ล่าสุด! ‘ภูมิธรรม’ ผงาด รมว.กลาโหม ‘พิชัย’ ยังนั่ง รมว.คลัง  
- ‘ภูมิใจไทย’ 8 เก้าอี้ไม่มีปรับ ‘พลังประชารัฐ’ ยังไม่ลงตัว-โผ 2 ชุด ‘ธรรมนัส’ เข็น ‘นฤมล’ นั่ง รมว.เกษตรฯ
- สะพัด ‘ประชาธิปัตย์’ ร่วมวงด้วย ส่งชื่อ ‘เฉลิมชัย-เดชอิศม์’ คั่วเก้าอี้ 


Content:

ผู้สื่อข่าวรายงานความคืบหน้าการจัด**โผรัฐมนตรี** **ในคณะรัฐมนตรี (ครม.) แพทองธาร ชินวัตร** นายกรัฐมนตรี หรือ **‘ครม.อิ๊งค์ 1’** ที่ล่าสุด นพ.พรหมินทร์ เลิศสุริย์เดช เลขาธิการนายกรัฐมนตรี ได้ส่งให้คณะกรรมการกฤษฎีกาตรวจสอบคุณสมบัติแล้ว ประกอบด้วย

สัดส่วนของ**พรรคเพื่อไทย**

*   **ภูมิธรรม เวชยชัย** รองนายกรัฐมนตรี และ รมวกลาโหม
*   **ประเสริฐ จันทรรวงทอง** อาจนั่ง รมว.พาณิชย์ หรือ รมว.ดิจิทัลเพื่อเศรษฐกิจและสังคม
*   **สรวงศ์ เทียนทอง** คาดว่าเป็น รมว.ดิจิทัลเพื่อเศรษฐกิจและสังคม หรือนั่ง รมว.ท่องเที่ยวและกีฬา
*   **ชูศักดิ์ ศิรินิล** คาดว่าเป็น รัฐมนตรีประจำสำนักนายกรัฐมนตรี หรือ รองนายกรัฐมนตรีฝ่ายกฎหมาย
*   **ธีรรัตน์ สำเร็จวาณิชย์** สส.กทม. พรรคเพื่อไทย คาดว่าเป็น รัฐมนตรีประจำสำนักนายกรัฐมนตรี หรือ รมช.มหาดไทย
*   **จิราพร สินธุไพร** คาดว่าเป็น รัฐมนตรีประจำสำนักนายกรัฐมนตรี
*   **สุริยะ จึงรุ่งเรืองกิจ** เป็น รมว.คมนาคม
*   **สุรพงษ์ ปิยะโชติ** เป็น รมช.คมนาคม
*   **มนพร เจริญศรี** เป็น รมช.คมนาคม
*   **สมศักดิ์ เทพสุทิน** เป็น รมว.สาธารณสุข
*   **เสริมศักดิ์ พงษ์พานิช** เป็น รมช.ท่องเที่ยวและกีฬา
*   **สุดาวรรณ หวังศุภกิจโกศล** เป็น รมช.วัฒนธรรม
*   **มาริษ เสงี่ยมพงษ์** เป็น รมว.ต่างประเทศ

ในส่วน**กระทรวงการคลัง** ยังคงเป็นชุดเดิม คือ

*   **พิชัย ชุนหวชิร** เป็น รองนายกรัฐมนตรี และ รมว.คลัง
*   **จุลพันธ์ อมรวิวัฒน์** และ **เผ่าภูมิ โรจนสกุล** เป็น รมช.คลัง

**พรรคภูมิใจไทย** 8 เก้าอี้รัฐมนตรี ยังคงเป็นรายชื่อเดิมทั้งหมด

*   **อนุทิน ชาญวีรกูล** รองนายกรัฐมนตรี และ รมว.กระทรวงมหาดไทย
*   **ทรงศักดิ์ ทองศรี** รมช.มหาดไทย
*   **ชาดา ไทยเศรษฐ์** รมช.มหาดไทย
*   **พล.ต.อ.เพิ่มพูน ชิดชอบ** รมว.ศึกษาธิการ
*   **สุรศักดิ์ พันธ์เจริญวรกุล** รมช.ศึกษาธิการ
*   **พิพัฒน์ รัชกิจประการ** รมว.แรงงาน
*   **ศุภมาส อิศรภักดี** รมว.การอุดมศึกษา วิทยาศาสตร์ วิจัยและนวัตกรรม
*   **นภินทร ศรีสรรพางค์** รมช.พาณิชย์

**พรรครวมไทยสร้างชาติ** 4 เก้าอี้รัฐมนตรี

*   **พีระพันธุ์ สาลีรัฐวิภาค** รองนายกรัฐมนตรี และ รมว.พลังงาน
*   **เอกนัฏ พร้อมพันธุ์** รมว.อุตสาหกรรม
*   **พิมพ์ภัทรา วิชัยกุล** รมช.คลัง
*   **สุชาติ ชมกลิ่น** รมช.พาณิชย์

ในส่วนของ**พรรคพลังประชารัฐ** มีการส่งรายชื่อมา 2 ชุด คือ ชุดของ พล.อ.ประวิตร วงษ์สุวรรณ หัวหน้าพรรคพลังประชารัฐ ที่มีรายชื่อรัฐมนตรีชุดเดิม ได้แก่

*   **ร.อ.ธรรมนัส พรหมเผ่า** รมว.เกษตรและสหกรณ์
*   **อรรถกร ศิริลัทธยากร** รมช.เกษตรและสหกรณ์
*   **พล.ต.อ.พัทชรวาท วงษ์สุวรรณ** รมว.ทรัพยากรธรรมชาติและสิ่งแวดล้อม
*   **สันติ พร้อมพัฒน์** รมช.สาธารณสุข

ส่วนโผอีกชุดส่งโดย ร.อ.ธรรมนัส มี 2 รายชื่อ คือ

*   **นฤมล ภิญโญสินวัฒน์** เป็น รมว.เกษตรและสหกรณ์
*   **อรรถกร ศิริลัทธยากร** เป็น รมช.เกษตรและสหกรณ์

ขณะที่วันนี้ (23 ส.ค.) พล.อ.ประวิตร ได้เรียกประชุมคณะกรรมการบริหารพรรคพลังประชารัฐ ในเวลา 10.00 น. 

นอกจากนี้ ยังมีรายงานด้วยว่า **พรรคประชาธิปัตย์** ได้ส่งรายชื่อเข้าร่วม ครม.ชุดนี้ด้วย ได้แก่

*   **เฉลิมชัย ศรีอ่อน** รมว.ทรัพยากรธรรมชาติและสิ่งแวดล้อม
*   **เดชอิศม์ ขาวทอง** รมช.สาธารณสุข

ขณะที่โควตาอื่น ๆ ที่อาจมีการสลับตำแหน่ง หรือคงเดิมคือ **วราวุธ ศิลปอาชา** รมว.พัฒนาสังคมและความมั่นคงของมนุษย์ และ **พ.ต.อ.ทวี สอดส่อง** รมว.ยุติธรรม

### **‘ธรรมนัส’ แจงไม่เข้าประชุม กก.บห.พรรคพลังประชารัฐ**

ต่อมา **ร.อ.ธรรมนัส พรหมเผ่า** รมว.เกษตรและสหกรณ์ ในฐานะเลขาธิการพรรคพลังประชารัฐ ก็ยืนยันกับผู้สื่อข่าว ว่า ไม่เข้าร่วมประชุมคณะกรรมการบริหารพรรคพลังประชารัฐ (23 ส.ค.) เนื่องจากติดภารกิจช่วยน้ำท่วมที่จังหวัดพะเยา และเชียงราย ส่วน อรรถกร ศิริลัทธยากร รมช.เกษตรและสหกรณ์ ก็ลงพื้นที่จังหวัดน่าน

### **ไม่เคยยื่นโผ ครม.แข่ง ‘ลุงป้อม’ ชี้มีมารยาทพอ ย้ำไม่ยุ่ง ‘พลังประชารัฐ’ ส่ง 4 ชื่อ**

ร.อ.ธรรมนัส ยอมรับด้วยว่า จนถึงขณะนี้ยังไม่ได้มีการพูดคุยกับ พล.อ.ประวิตร วงษ์สุวรรณ หัวหน้าพรรคพลังประชารัฐ  เพราะปัญหาของประชาชนมีความสำคัญมากกว่า รวมทั้งปฏิเสธชี้แจงถึงการเสนอชื่อรัฐมนตรีของพรรคฯ เพราะพูดไปหมดแล้ว และยอมรับว่า หากรายชื่อที่จะเสนอ ไม่ผ่านมติของกรรมการบริหารพรรคฯ ก็ไม่สามารถทำได้  แต่ก็ไม่แน่ใจ ต้องดูข้อบังคับของพรรค อีกทั้งยืนยันว่า ไม่เคยเสนอรายชื่อใคร ไม่เคยนำเสนอใคร

อาจจะเข้าใจผิด ผมยังไม่ได้ส่งรายชื่อให้กับใคร อย่าเข้าใจว่าผมเสนอใคร ขอย้ำว่าไม่เคยเสนอชื่อใคร ส่วนพรรคฯ จะเสนอ ผมก็ไม่ยุ่งกับธุรกรรมต่าง ๆ ของพรรคฯ ผมพูดไปแล้ว ต้องรักษาคำพูดของตัวเอง เรื่องนี้พูดไปแล้วตั้งสามครั้ง

ส่วนกรณีแถลงการณ์ของพรรคพลังประชารัฐ ที่เสนอ 4 รายชื่อเดิมนั้น ร.อ.ธรรมนัส ชี้แจงย้ำว่า ไม่เคยเสนอชื่อใคร ไม่เคยเสียมารยาทอย่างนั้น

หลายคนเข้าใจว่า ผมไปแย่งซีน แย่งอำนาจของหัวหน้าพรรค แต่ผมเป็นคนมีมารยาท ยืนยันไม่ได้ส่งชื่อใคร และการที่พรรคฯ ระบุว่ามี สส. 40 คนในมือ ใครจะพูดอะไรก็พูดได้ แต่ความเป็นจริงจะเป็นอย่างไรเป็นอีกเรื่องหนึ่ง

ส่วนกระแสข่าวที่ นฤมล ภิญโญสินวัฒน์ ได้ไปยื่นตรวจสอบคุณสมบัติที่ทำเนียบรัฐบาลนั้น นฤมล ไม่ได้เป็นสมาชิกพรรคพลังประชารัฐ  แต่เป็นหัวหน้าพรรคกล้าธรรม

Credit:
- กองบรรณาธิการ SPACEBAR


========================================

ID: 19020
Title: ‘ทักษิณ’ โชว์ Vision หลังกลับไทยครบ 1 ปี 
Slug: thaksin-22aug2024
Published At: 2024-08-22 19:36:49
Locale: th
Excerpt: ‘ทักษิณ’ ขึ้นโชว์วิสัยทัศน์หลังกลับไทยครบ 1 ปี ในงาน Dinner Talk Vision for Thailand 2024 ขณะที่ ‘นักธุรกิจ-นักการเมือง’ ตบเท้าร่วมงานเพียบ
Category: การเมือง, politics, การเมืองระดับชาติ, national
Tags: 

Highlights:
- ‘ทักษิณ’ ขึ้นโชว์วิสัยทัศน์หลังกลับไทยครบ 1 ปี ในงาน Dinner Talk Vision for Thailand 2024 
- ขณะที่ ‘นักธุรกิจ-นักการเมือง’ ตบเท้าร่วมงานเพียบ

Content:

**‘ทักษิณ ชินวัตร’ อดีตนายกรัฐมนตรี** ถ่ายทอดวิสัยทัศน์ในงานเสวนา DINNER TALK : VISION FOR THAILAND 2024 ณ พารากอน ฮอลล์ โดยมีบุคคลสำคัญระดับประเทศ ทั้งรัฐมนตรี นักการเมือง และนักธุรกิจ ร่วมฟังเสวนามุมมองอนาคตการเมือง อาทิ ‘สารัชถ์ รัตนาวะดี’ ประธานเจ้าหน้าที่บริหาร บมจ.กัลฟ์ เอ็นเนอร์จี ดีเวลลอปเมนท์ (GULF) , ‘คีรี กาญจนพาสน์’ ประธานกรรมการบริษัท ระบบขนส่งมวลชนกรุงเทพ จำกัด (มหาชน) , ‘ธนินท์ เจียรวนนท์’ ประธานอาวุโสเครือเจริญโภคภัณฑ์ , ‘ศุภชัย เจียรวนนท์’ ประธานคณะผู้บริหารเครือเจริญโภคภัณฑ์ และ ‘สุวัจน์ ลิปตพัลลภ’ อดีตรองนายกรัฐมนตรี

สำหรับฝ่ายการเมือง มีตัวแทนหลายพรรคการเมืองเข้ามาร่วมฟังวิสัยทัศน์ โดยเฉพาะรัฐมนตรีจากพรรคเพื่อไทย ได้แก่ ภูมิธรรม เวชยชัย รองนายกรัฐมนตรีและรัฐมนตรีว่าการกระทรวงพาณิชย์กระทรวงพาณิชย์ ปฎิบัติหน้าที่นายกรัฐมนตรี ,สุริยะ จึงรุ่งเรืองกิจ รองนายกรัฐมนตรีรัฐมนตรีว่าการกระทรวงคมนาคม , จุลพันธุ์ อมรวิวัฒน์ รัฐมนตรีช่วยว่าการกระทรวงการคลัง ,พ.ต.อ.ทวี สอดส่อง รัฐมนตรีว่าการกระทรวงยุติธรรม ,นพ.พรหมินทร์ เลิศสุริย์เดช อดีตเลขาธิการนายกรัฐมนตรี ,เสริมศักดิ์ พงษ์พาณิช รัฐมนตรีว่าการกระทรวงการท่องเที่ยวและกีฬา ,วราวุธ ศิลปอาชา รัฐมนตรีว่าการกระทรวงการพัฒนาสังคมและความมั่นคงของมนุษย์ ,ชาดา ไทยเศรษฐ์ รัฐมนตรีช่วยว่าการกระทรวงมหาดไทย ,เดชอิศม์ ขาวทอง เลขาธิการพรรคประชาธิปัตย์ และชัยชนะ เดชเดโช รองเลขาธิการพรรคประชาธิปัตย์

นอกจากนี้มีครอบครัวของ ‘ทักษิณ’ นำโดย พานทองแท้ ชินวัตร ลูกชาย, พินทองทา คุณากรวงศ์ ชินวัตร ลูกสาว, ณัฐพงศ์ คุณากรวงศ์ สามีของพินทองทา ร่วมงานด้วย

สำหรับกำหนดการของทักษิณ เวลา 19.00-19.50 น. ขึ้นแสดงวิสัยทัศน์ หัวข้อ Vision for Thailand พูดถึงแนวทางเศรษฐกิจที่จะสร้างความเชื่อมั่นให้กับประเทศไทย ซึ่งคาดว่าจะทำให้เห็นยุทธศาสตร์พรรคเพื่อไทย ทั้งระยะกลางและยาว และการดึงนักลงทุนต่างชาติเข้าลงทุนในอุตสาหกรรมใหม่ (S Curve) และนโยบายต่างๆ ที่เป็นปัจจัยหนุนตลาดให้เติบโตขึ้น

Credit:
- กองบรรณาธิการ SPACEBAR
- ศุภกิจ พิทักษ์บ้านโจด


========================================

ID: 19019
Title: ‘ภูมิธรรม’ ระดมทุกหน่วยงานร่วมถกแก้น้ำท่วมภาคเหนือ ย้ำรัฐบาลเอาอยู่! มีงบฯ ดูแล
Slug: the-government-mobilizes-all-agencies-to-urgently-discuss-solutions-to-flooding-in-the-northern-region
Published At: 2024-08-22 18:28:31
Locale: th
Excerpt: ‘รัฐบาล’ ระดมทุกหน่วยงานร่วมแก้ปัญหาน้ำท่วมภาคเหนือ ‘ภูมิธรรม’ ย้ำ รบ.เอาอยู่ บอกไม่ต้องห่วงมีงบฯดูแล ขอประชาชนอย่าตื่นตระหนกว่าจะเหมือนปี 54 
Category: การเมือง, politics, การเมืองระดับชาติ, national
Tags: 

Highlights:
- ‘รัฐบาล’ ระดมทุกหน่วยงานร่วมแก้ปัญหาน้ำท่วมภาคเหนือ 
- ‘ภูมิธรรม’ ย้ำ รบ.เอาอยู่ บอกไม่ต้องห่วงมีงบฯ ดูแล
- ขอประชาชนอย่าตื่นตระหนกว่าจะเหมือนปี 54 

Content:

ที่ศูนย์ปฏิบัติการน้ำอัจฉริยะ (SWOC) กรมชลประทาน (22 สิงหาคม 2567) **ภูมิธรรม เวชยชัย** รองนายกรัฐมนตรี ปฏิบัติหน้าที่แทนนายกรัฐมนตรี เป็นประธานการประชุมติดตามสถานการณ์น้ำ และแนวทางการแก้ไขปัญหาอุทกภัยในพื้นที่ภาคเหนือ โดยมี **อนุทิน ชาญวีรกูล** รองนายกรัฐมนตรีและรัฐมนตรีว่าการกระทรวงมหาดไทย  ร.อ.ธรรมนัส พรหมเผ่า รัฐมนตรีว่าการกระทรวงเกษตรและสหกรณ์ พร้อมด้วย ชูชาติ รักจิตร อธิบดีกรมชลประทาน และคณะผู้บริหารจากหน่วยงานที่เกี่ยวข้อง สำนักงานทรัพยากรน้ำแห่งชาติ  กรมอุตุนิยมวิทยา  กรมป้องกันและบรรเทาสาธารณภัย กรมการปกครอง  เข้าร่วมประชุมฯ 

**ภูมิธรรม** แถลงผลการประชุม ว่า วันนี้เป็นการประชุมฉุกเฉินของ สทนช. ที่เรียกหน่วยงาน ที่เกี่ยวข้องมาประชุมเนื่องจากกรณีน้ำท่วมในภาคเหนือ ปริมาณน้ำที่เกิดขึ้นกับฝน ที่ตกลงมาอยู่ในจุดที่น่าเป็นห่วง เราไม่ได้นิ่งนอนใจ ได้มีการประสานงานกัน และทำงานไปบ้างแล้ว กระทรวงมหาดไทยได้สั่งการผู้ว่าราชการจังหวัดที่เกี่ยวข้อง และสั่ง ปภ.ไปดูเรื่องของการป้องกันภัย

ส่วนกระทรวงเกษตรฯ ได้ส่งกรมชลประทานไปแล้ว เพื่อความไม่ประมาทและข้อห่วงใยทั้งหมดที่มีอยู่ โดยเฉพาะอย่างยิ่ง **นายกรัฐมนตรี** ยังไม่สามารถปฏิบัติหน้าที่โดยสมบูรณ์ก็มีความเป็นห่วง จึงอยากฝากให้ดูแลประชาชน ไม่ได้นิ่งนอนใจ ซึ่งบางส่วนได้ทุเลาลงไปแล้ว ได้มีการพูดคุยการป้องกันน้ำ 3 ปี ที่มีการจัดทำ

ส่วนแผนเฉพาะหน้าได้มีการให้กระทรวงมหาดไทยตั้งศูนย์แต่ละจังหวัด มอบให้ ผู้ว่าราชการจังหวัดเป็นคนกลาง ประสานหน่วยราชการต่างๆ ที่เกิดขึ้นโดยเฉพาะจังหวัดเชียงราย แพร่ น่าน พะเยา และสุโขทัย โดยนายอนุทิน ได้ดำเนินการแล้ว ให้ไปดูข้อกฎหมายต่างๆ ตรงไหนที่สามารถประเมินได้ว่าจะเกิดอุทกภัยให้ประกาศเป็นพื้นที่ภัยพิบัติเพื่อจะได้ใช้อุปกรณ์ในการป้องกันภัย

ส่วนกระทรวงเกษตรและสหกรณ์ สั่งการให้ไปดูแลเรื่องของชลประทานทั้งหมด ตั้งแต่ต้นน้ำจนถึงปลายน้ำ สิ่งที่สบายใจคือเขื่อนสิริกิติ์ มีน้ำในเขื่อน 60% เหลืออีก 40% ที่สามารถรองรับได้ เชียงราย พะเยา จะไหลลงแม่น้ำโขง เป็นน้ำหลากใช้เวลาประมาณ 2-3 วัน จะคลี่คลายได้ ยกเว้นจะมีฝนตกลงมาอีก และกรมชลประทาน ได้สั่งการให้ สทนช.ประสานกระทรวงคมนาคม บางส่วนที่มีน้ำหลาก ที่มีสิ่งกีดขวางน้ำ จุดไหนที่เป็นจุดระบายน้ำทั้งหมด ต้องแจ้งประชาชน ที่จะมีการสร้างสะพานชั่วคราว

ด้าน **ร.อ.ธรรมนัส พรหมเผ่า** รมว.เกษตรและสหกรณ์ กล่าวถึงสถานการณ์ในจังหวัดสุโขทัย ว่า น้ำยมในขณะนี้ มีการปล่อยน้ำ 1,600 -1700 ลูกบาศก์เมตรต่อวินาที ซึ่งเราพยายามที่จะกระจายน้ำให้ออกไปทางซ้าย-ขวา ต้องมีการเร่งระบายไปที่แม่น้ำน่าน เพื่อให้ไหลไปสู่เขื่อนสิริกิติ์ สถานการณ์เวลานี้พื้นที่ จังหวัดพะเยา แพร่ น่าน ประสบปัญหาน้ำท่วมหลัก

เมื่อเข้าสู่ลำน้ำสำคัญคือแม่น้ำยม หรือแม่น้ำน่านก็พยายามระบายออกซ้ายขวา เพื่อให้ถึงเขื่อนเจ้าพระยาน้อยที่สุด โดยพรุ่งนี้ (23 สิงหาคม) ตนเองจะลงพื้นที่โดยด่วน ซึ่งศูนย์ปฏิบัติการมีอยู่ทุกจังหวัดทั้งพะเยา เชียงรายแพร่ น่าน ขณะนี้ จังหวัดพะเยา ถือเป็นต้นแม่น้ำยม ก็ยืนยันจะทำให้ดีที่สุด 

**ร.อ.ธรรมนัส** ยังกล่าวต่อว่า ปัจจุบันจังหวัดพะเยา ที่อำเภอจุน น้ำจะไหลเข้าสู่ลำน้ำปิง และเราจะระบายออกที่แม่น้ำโขง ซึ่งตอนนี้จังหวัดพะเยา น่าน และแพร่ มีจำนวนน้ำท่วมมากที่สุด ส่วนจังหวัดที่มีโอกาสเสี่ยงจะน้ำท่วมอย่างเช่นจังหวัดสุโขทัย พิษณุโลก นั้น จังหวัดแพร่มีการระบายน้ำซึ่งจะไปสู่จังหวัดสุโขทัยในระยะเวลา 3วัน ช่วงนี้จะต้องมีการระบายน้ำออกให้เยอะที่สุด เพื่อให้น้ำในแม่น้ำยม ระบายน้ำสู่แม่น้ำน่านให้มากที่สุด และไหลไปสู่เขื่อนสิริกิติ์บางส่วน และให้บางส่วนไปไหลลงที่แม่น้ำโขง

ส่วนแม่น้ำน่านจะสามารถรองรับปริมาณน้ำได้หรือไม่ **ร.อ.ธรรมนัส** กล่าวว่า ได้สั่งการควบคุมน้ำ ต้องระบายให้เร็วที่สุด ส่วนแม่น้ำเจ้าพระยา ก็จะต้องรองรับน้ำจากเหนือให้ได้

ส่วนที่ได้มีการเผยแพร่ข้อมูลบางจังหวัดอาจจะมีการท่วมหนักกว่าปี 54 นั้น **ภูมิธรรม** กล่าวว่า ขออย่าสร้างความตระหนกตกใจ พอแค่นี้ ประชาชน เดือดร้อนมากพอแล้ว เพราะเราคิดว่าปริมาณน้ำในขณะนี้ดำเนินการได้ถ้าไม่ทำอะไรเลยน้ำมาก็จะหนัก ถ้าฝนไม่ตกก็จะเบา และต้องดูด้วยว่าเรามีศักยภาพมากแค่ไหน _**“ไม่มีอะไรที่เหนือบ่ากว่าแรง เราเอาอยู่”**_ ในขณะนี้ยังไม่มีพายุเข้า ซึ่งเราสามารถควบคุมสถานการณ์ได้

Credit:
- กองบรรณาธิการ SPACEBAR


========================================

ID: 19018
Title: รีวิวหนัง ‘Maharaja’ การแก้แค้นของช่างตัดผมที่เกิดขึ้นจาก ‘ถังขยะ’ ใบเดียว 
Slug: maharaja-netflix-review
Published At: 2024-08-22 18:00:00
Locale: th
Excerpt: เชื่อว่าในบ้านเราคงไม่ได้มีผู้ชมจำนวนมากที่อินกับการดูภาพยนตร์อินเดียกันสักเท่าไหร่ ส่วนใหญ่น่าจะชื่นชอบหนังฮอลลีวูดกันเสียมากกว่า หรือถ้าในเอเชียก็คงหนักไปทางฝั่งญี่ปุ่นหรือเกาหลี แต่สำหรับภาพยนตร์เรื่อง ‘‘Maharaja’ (มหาราชา) เป็นอีกหนึ่งเรื่องที่ขอแนะนำให้ทุกคนลองเปิดใจไปดู เพราะบอกเลยว่ามันดีจริงๆ เหมาะสมทุกประการที่ตอนนี้กลายเป็นภาพยนตร์อินเดียที่กำลังฮิตติดอันดับใน Netflix บ้านเราใน Top 10 ภาพยนตร์กระแสแรงอันดับที่ 2 
Category: ศิลปะ-วัฒนธรรม, culture, บันเทิงเริงใจ, entertainment
Tags: 

Highlights:
- ‘Maharaja’ (มหาราชา) ภาพยนตร์อินเดียที่บอกเล่าเรื่องราวทั้งหมดโดยมีจุดเริ่มต้นจากการตามหา ‘ถังขยะ’ ใบเดียว 
- การเล่าเรื่องที่เฉียบคมจากบทภาพยนตร์อันยอดเยี่ยม บวกกับการแสดงอย่างสมบทบาท พาไปสู่การแก้แค้นที่คนดูต้องตกตะลึงจนอ้าปากค้าง 

Content:

เชื่อว่าในบ้านเราคงไม่ได้มีผู้ชมจำนวนมากที่อินกับการดูภาพยนตร์อินเดียกันสักเท่าไหร่ ส่วนใหญ่น่าจะชื่นชอบหนังฮอลลีวูดกันเสียมากกว่า หรือถ้าในเอเชียก็คงหนักไปทางฝั่งญี่ปุ่นหรือเกาหลี แต่สำหรับภาพยนตร์เรื่อง ‘Maharaja’ (มหาราชา) เป็นอีกหนึ่งเรื่องที่เราอยากแนะนำให้ทุกคนลองเปิดใจไปดูกัน เพราะบอกเลยว่ามันดีจริงๆ เหมาะสมทุกประการทั้งปวงกับการที่ตอนนี้เป็นภาพยนตร์อินเดียที่ทำรายได้ และกำลังฮิตติดอันดับใน Netflix บ้านเราใน Top 10 ภาพยนตร์กระแสแรงอันดับที่ 2 

**Maharaja** ภาพยนตร์อินเดียภาษาทมิฬ ถูกจำกัดความกันในวงการว่าหนัง Kollywood สร้างจากทางฝั่งอินเดียตอนใต้ เมืองเจนไน ในรัฐทมิฬนาฑู แตกต่างกันกับหนัง Bollywood ที่เป็นหนังในภาษาฮินดีของฝั่งอินเดียเหนือที่มีฐานอยู่ที่เมืองบอมเบย์หรือมุมไบ โดยเรื่องราวย่อๆ คือการบอกเล่าเรื่องราวของช่างตัดผมธรรมดาๆ คนหนึ่งที่อาศัยอยู่กับลูกสาวเพียงสองคน เนื่องจากภรรยาของเขาเสียชีวิตจากเหตุการณ์ที่ถูกรถบรรทุกพุ่งเข้าชนบ้าน แต่ลูกสาวรอดชีวิตมาได้เพราะมี ‘ถังขยะ’ หล่นมาครอบตัวไว้พอดี ทำให้หลังจากนั้นสองพ่อลูกจึงตั้งชื่อถังขยะใบนี้ว่า ‘ลักษมี’ และดูแลประคบประหงม อาบน้ำ ทำความสะอาดเสมือนเป็นสมาชิกคนหนึ่งของครอบครัว วันหนึ่งเกิดเหตุการณ์ที่ลักษมีถูกขโมยไปจากบ้านจนเขาต้องไปแจ้งความ แต่ก็ถูกตำรวจมองว่าเป็นเรื่องไร้สาระกับการตามหาแค่ถังขยะใบเดียวที่ดูไม่มีค่าอะไรเลย เขาจำต้องติดสินบนตำรวจว่าถ้าตามหาลักษมีเจอเขาจะตอบแทนให้อย่างงาม และเรื่องราวการตามหา ‘ถังขยะ’ นี่แหละที่เป็นจุดเริ่มต้นเรื่องราวของการแก้แค้นที่ไม่ธรรมดาและสุดแสนจะเซอร์ไพรส์ เพราะหักมุมแล้วหักมุมอีกจนคนดูต้องอ้าปากค้างพร้อมตบมือให้ในตอนจบอย่างแน่นอน

ถ้ามองดูในภาพรวมโดยทั่วไปจากหน้าหนังและเรื่องย่อที่บอกไป Maharaja อาจจะดูเหมือนหนังตามล้างแค้นธรรมดาๆ ทั่วไปที่เราเคยเห็นกันมา แค่จุดเริ่มต้นเกิดจากสิ่งไม่มีชีวิตอย่างถังขยะเท่านั้นเอง แต่บอกเลยว่าไม่ใช่เพียงแค่นั้นแน่นอน ผู้ชมต้องผ่านความอืดอาดและน่าเบื่อเล็กน้อยในช่วง 30-40 นาทีแรกไปให้ได้เท่านั้นเอง หลังจากนั้นไปคุณจะได้พบกับความมันและบันเทิงแบบเต็มกราฟ รวมไปถึงการเล่าเรื่องแบบสลับไปสลับมาที่ถ้าดูผ่านไปในระยะเวลาหนึ่งเราจะร้อง ‘อ๋อ’ กับทุกเรื่องที่เราเคยไม่เข้าใจ เพราะเขาแก้ปมต่างๆ ได้อย่างยอดเยี่ยมและหักมุมสุดๆ ซึ่งเรื่องนี้ต้องยกความดีความชอบให้กับผู้กำกับฯ และคนเขียนบทอย่าง Nithilan Swaminathan ที่ทำบทหนังเรื่องนี้ออกมาได้ดีมาก เอาคนดูได้อยู่หมัดกับวิธีการเล่าเรื่องที่พาให้คนดูลุ้นกันไปตลอดเรื่องว่าจะเกิดอะไรขึ้นต่อไป และบทสรุปเรื่องราวทั้งหมดจะเป็นอย่างไร 

นอกจากนี้ตามสไตล์ของหนังอินเดียก็จะมีการสอดแทรกประเด็นทางสังคมต่างๆ เข้ามาในเรื่องอยู่เป็นปกติ แม้ว่าเรื่องราวนี้จะเกิดขึ้นจากการตามหาถังขยะ แต่ประเด็นที่หยิบยกมาพูดถึงภายใต้ฉากหน้าของเรื่องราวนั้นกลับมีทั้งเรื่องของ ตำรวจทุจริต ที่ติดสินบนกันจนเป็นเรื่องธรรมดา อีกทั้งการลงไม้ลงมือกับประชาชนที่เห็นกันจนชินตาในหนังอินเดีย รวมไปถึงเรื่องของผู้หญิงที่ไม่ได้รับความเคารพให้เกียรติมากนักในสังคมอินเดีย และเรื่องของการข่มขืนที่เป็นคดีที่เกิดขึ้นบ่อยครั้งในประเทศอินเดียจนเกิดการประท้วงอยู่บ่อยๆ อันเกิดจากประเด็นความไม่เท่าเทียมกันทางเพศ  ประเด็นทั้งหมดนี้ถูกนำมาใส่ไว้ในหนังและส่งเสริมบทภาพยนตร์ได้อย่างลงตัว

ในพาร์ทของการแสดงก็ยอดเยี่ยมไม่แพ้เรื่องของบทภาพยนตร์ โดยเฉพาะตัวเอกอย่าง ‘มหาราชา’ ช่างตัดผมบ้านๆ ที่รับบทโดย Vijay Sethupathi หนึ่งในนักแสดงที่โด่งดังมากๆ ของวงการหนังและซีรีส์อินเดีย ถ้าใครนึกภาพตามไม่ออกให้ลองนึกถึงว่าบ้านเรา ‘ณเดชน์’ ดังขนาดไหน Vijay คือเบอร์นั้นเลย และเรื่องนี้เจ้าตัวก็สวมบทบาทได้อย่างยอดเยี่ยมกับบุคลิกสุดนิ่งขรึม เป็นคน ‘ยิ้มยาก’ ที่พาให้คนดูแบบเราๆ ไม่รู้เลยว่าตัวละครกำลังคิดอะไรอยู่กันแน่ ถือเป็นการแสดงที่ส่งพลังให้ภาพยนตร์เรื่องนี้สมบูรณ์และดีงามมากขึ้นด้วย แน่นอนว่า Vijay ก็กวาดคำชื่นชมเรื่องการแสดงในเรื่องนี้ไปมากมาย รวมไปถึงนักแสดงสมทบในบทบาทอื่นๆ ทั้งตำรวจ คนร้าย ฯลฯ ก็ทำได้อย่างยอดเยี่ยมไม่แพ้กัน

**สรุปโดยรวมสำหรับภาพยนตร์ Maharaja นับเป็นหนึ่งในภาพยนตร์อินเดียอีกหนึ่งเรื่องในปีนี้ที่ไม่ควรพลาด เพราะเหนือชั้นทั้งในเรื่องของบทภาพยนตร์ ประเด็นสังคม และการแสดงระดับคุณภาพของนักแสดงที่คุ้มค่าทุกการรับชม อยากให้ลองเปิดใจดู เชื่อว่าจะไม่ผิดหวังแน่นอน เพราะคุณคงไม่คิดหรอกว่าการตามหาถังขยะใบเดียวในเรื่องนี้จะทำให้คุณไม่อยากลุกจากหน้าจอไปไหนเลยแม้แต่วินาทีเดียว ไปหาดูกันได้แล้ววันนี้ทาง Netflix**

Credit:
- อรรถกร กมลวัธน์
- ปารย์ โพธิ์ปริสุทธิ์


========================================

ID: 19016
Title: “รีเซ็ตประเทศครั้งใหญ่” นโยบายใหม่นายกฯ สิงคโปร์คนล่าสุด  
Slug: pm-lawrence-wong-sets-out-major-reset-policies-vision-for-singapore
Published At: 2024-08-22 16:34:11
Locale: th
Excerpt: สิงคโปร์จะทำอะไรบ้างกับการ “รีเซ็ตประเทศครั้งใหญ่” ภายใต้นโยบายใหม่ของนายกฯ คนล่าสุดในยุคเปลี่ยนผ่านจาก ‘ลี เซียนลุง’ สู่การนำรัฐบาลของ ‘ลอว์เรนซ์ หว่อง’ 
Category: ต่างประเทศ, world, ประชาชาติ, nations
Tags: 

Highlights:
- ‘ลอว์เรนซ์ หว่อง’ นายกฯ คนล่าสุดของสิงคโปร์แถลงนโยบาย “ต้องรีเซ็ตประเทศครั้งใหญ่” แต่ทุกคนต้องร่วมมือกัน 
- นโยบายส่วนใหญ่จะสนับสนุนด้านการเงินของผู้มีรายได้น้อย ผู้ด้อยโอกาส ไปจนถึงคนว่างงาน และยังสนับสนุนโครงการที่อยู่อาศัย รวมถึงให้ความสำคัญกับการศึกษาด้วย 

Content:

สิงคโปร์กำลังจะเข้าสู่การเปลี่ยนแปลงใหม่ไปพร้อมกับผู้นำประเทศคนล่าสุด **‘ลอว์เรนซ์ หว่อง’** ที่เพิ่งเข้ารับตำแหน่งไปหมาดๆ เมื่อช่วงเดือนพฤษภาคมปีนี้ ซึ่งถือเป็นยุคเปลี่ยนผ่านของประเทศหลังจากอยู่ใต้การนำรัฐบาลของ ‘ลี เซียนลุง’ มานานราว 2 ทศวรรษ

“การจะบรรลุความทะเยอทะยานครั้งใหม่นั้นต้องอาศัยการรีเซ็ตครั้งใหญ่...การเปลี่ยนแปลงนโยบายจะเกิดขึ้นในอีกหลายปีข้างหน้า ผมต้องการความช่วยเหลือจากคุณเพื่อบรรลุเป้าหมายร่วมกัน เพราะการสร้างการเปลี่ยนแปลงที่ยั่งยืนที่เรามุ่งหวังไว้จะต้องอาศัยการเปลี่ยนแปลงทัศนคติในตัวเราทุกคน” 

**และนี่คือประเด็น ‘รีเซ็ต’ ประเทศครั้งใหญ่ของสิงคโปร์ในยุคนายกฯ หว่อง** 

### **1\. เพิ่มวันลาเลี้ยงดูบุตร**

พ่อแม่จะได้รับสิทธิ์ลาเพื่อเลี้ยงดูบุตรเพิ่มอีก 10 สัปดาห์ โดยคู่สมรสทั้ง 2 ฝ่ายจะร่วมกันใช้สิทธิ์ดังกล่าว ซึ่งจะมาแทนที่ข้อตกลงปัจจุบันที่สามีสามารถแบ่งสิทธิลาเพื่อเลี้ยงดูบุตรของภรรยาได้สูงสุด 4 สัปดาห์จาก 16 สัปดาห์ที่ภรรยาได้รับ 

หว่อง กล่าวว่า _“โครงการริเริ่มใหม่นี้จะเริ่มต้นด้วยการให้ลา 6 สัปดาห์สำหรับทารกที่เกิดตั้งแต่วันที่ 1 เมษายน 2025 และจะเพิ่มเป็น 10 สัปดาห์เต็มในอีก 1 ปีต่อมา”_ โดยรวมแล้ว พ่อแม่จะได้รับสิทธิ์ลาเพื่อเลี้ยงดูบุตรเป็นเวลา 30 สัปดาห์หรือ 7.5 เดือนในปี 2026 

แม้ว่าในปี 2024 จะมีการเพิ่มระยะเวลาลาเพื่อเลี้ยงบุตรเป็นสองเท่าจาก 2 สัปดาห์เป็น 4 สัปดาห์ แต่ผู้จ้างงานก็มีดุลยพินิจที่จะเสนอว่าจะให้วันลาเพิ่มเติมหรือไม่ และตั้งแต่วันที่ 1 เมษายน 2025 เป็นต้นไป การลาเพิ่มเติมดังกล่าวจะกลายเป็นข้อบังคับ 

หว่องกล่าวว่า _“จะสนับสนุนวันลาเพิ่มเติมแก่ผู้ที่ต้องการมีลูกคนที่ 3 หรือมีลูกเล็ก 3 คนขึ้นไป โดยจะมีการเปิดเผยรายละเอียดในงบประมาณปี 2025”_ 

### **2\. มอบเงินช่วยเหลือคนว่างงานสูงสุด 6,000 ดอลลาร์สหรัฐ (ราว 2.05 แสนบาท)**

โครงการสนับสนุนผู้หางานใหม่ ‘SkillsFuture’ จะให้การสนับสนุนทางการเงินชั่วคราวแก่คนว่างงาน พวกเขาจะได้รับเงินสูงสุดถึง 6,000 ดอลลาร์สหรัฐ (2.05 แสนบาท) ในระยะเวลาสูงสุด 6 เดือนในระหว่างที่พวกเขาเข้ารับการฝึกอบรม รับคำปรึกษาอาชีพ และการจับคู่ตำแหน่งงานว่าง 

เงินช่วยเหลือการฝึกอบรมใหม่ภายใต้โครงการ ‘SkillsFuture Level-Up' จะมีผลบังคับใช้ในปี 2025 เช่นกัน และชาวสิงคโปร์ทุกคนที่อายุ 40 ปีขึ้นไปจะได้รับเงินช่วยเหลือสูงสุด 3,000 ดอลลาร์สหรัฐต่อเดือน (ราว 1.02 แสนบาท) เมื่อเข้ารับการฝึกอบรมแบบเต็มเวลา โดยวงเงินช่วยเหลือสูงสุดอยู่ที่ 24 เดือน รวมเป็นเงิน 72,000 ดอลลาร์สหรัฐ (ราว 2.4 ล้านบาท) 

_“นอกจากนี้ เงินจากโครงการ ‘SkillsFuture Credit’ จำนวน 4,000 ดอลลาร์สหรัฐ (ราว 1.37 แสนบาท) ที่ประกาศไว้ก่อนหน้านี้ก็ถูกโอนเข้าบัญชีชาวสิงคโปร์ที่มีอายุ 40 ปีขึ้นไป และพร้อมใช้งานแล้ว”_ หว่อง กล่าว 

### **3\. ปรับปรุงที่อยู่อาศัยสำหรับคู่รัก คนโสด และผู้สูงอายุ**

รัฐบาลกำลังเร่งดำเนินการเพื่อให้ห้องชุดมีราคาถูกลง และจะเพิ่มเงินอุดหนุนโครงการที่อยู่อาศัย ‘CPF’ โดยเฉพาะสำหรับกลุ่มคู่สามีภรรยาที่มีรายได้น้อย ปัจจุบันเงินอุดหนุนดังกล่าวจะมอบให้ครอบครัวที่ซื้อห้องชุดใหม่สูงสุดถึง 80,000 ดอลลาร์สหรัฐ (ราว 2.7 ล้านบาท) 

ส่วนคนโสดที่ยื่นขอซื้อแฟลตแบบ ‘Build-To-Order' (BTO / สร้างตามสั่ง) จะได้รับสิทธิ์ในการซื้อบ้านใกล้บ้านพ่อแม่ตั้งแต่กลางปี 2025 เป็นต้นไป ในปัจจุบัน คนที่แต่งงานแล้ว และพ่อแม่ของพวกเขาได้ซื้อแฟลตใหม่เพื่ออยู่อาศัยด้วยกันหรืออยู่ใกล้กันจะได้รับสิทธิ์ในการซื้อแฟลตแบบ BTO ก่อนใคร และในไม่ช้านี้ สิทธิ์จะขยายไปถึงพ่อแม่และลูกๆ ทุกคน ไม่ว่าจะแต่งงานแล้วหรือโสดก็ตาม 

นอกจากนี้ ทางการเองก็กำลังศึกษาแนวทางในการปรับปรุงบ้านที่มีอยู่ให้เหมาะกับผู้สูงอายุมากขึ้นสำหรับพลเมืองที่ต้องการอยู่อาศัยในวัยชรา แล้วก็เปิดตัวโครงการที่อยู่อาศัยที่เป็นมิตรต่อผู้สูงอายุมากขึ้นที่มาพร้อมกับบริการการดูแล และบริการทางสังคมอีกด้วย 

### **4\. ปรับปรุงโครงการการศึกษาสำหรับเด็กเก่งที่มีความสามารถพิเศษ**

แม้ว่าสิงคโปร์จะมีระบบการศึกษาที่มั่นคง แต่ก็เต็มไปด้วยการแข่งขัน ซึ่งอาจนำไปสู่ความวิตกกังวล ความกดดัน และความเครียดได้ 

_“สิ่งสำคัญคือการหันกลับมาเน้นที่วัตถุประสงค์ของการศึกษา นั่นคือการจุดประกายความสุขในการเรียนรู้ และการช่วยให้เด็กทุกคนตระหนักถึงศักยภาพของตัวเองอย่างเต็มที่”_ หว่อง กล่าว 

รูปแบบปัจจุบันของโครงการการศึกษาสำหรับเด็กเก่งที่มีความสามารถพิเศษในโรงเรียนประถมศึกษาจะถูกยกเลิกและจะแทนที่ด้วยวิธีการใหม่ที่จะทำให้โรงเรียนประถมศึกษาทุกแห่งมีโครงการของตัวเองเพื่อขยายความสามารถของผู้เรียน 

### **5\. ส่งเสริมการเรียนรู้ภาษาแม่ขั้นสูง**

นักเรียนจำนวนมากจะสามารถเลือกเรียนวิชาภาษาแม่ขั้นสูงได้ และมีแผนที่จะลดเกณฑ์การมีสิทธิ์เข้าเรียน เนื่องจากในปัจจุบัน หากนักเรียนต้องการเรียนภาษาจีนขั้นสูง (HCL) ในระดับมัธยมศึกษานั้น นักเรียนจะต้องได้คะแนนสอบปลายภาคประถมศึกษาตามที่กำหนดจึงจะมีสิทธิ์เข้าเรียน ทั้งนี้ ไม่รวมนักเรียนที่เรียนภาษาจีนได้ดีแต่คะแนนสอบระดับชาติสิงคโปร์ (PSLE) ไม่ผ่านเกณฑ์ตามข้อกำหนด 

การเปลี่ยนแปลงนี้จะช่วยให้นักเรียนที่เก่งภาษาจีนสามารถเรียน HCL ได้ตั้งแต่ชั้นมัธยมศึกษาปีที่ 1 ขณะเดียวกัน นักเรียนที่ต้องการเรียนภาษามาเลย์ขั้นสูงและภาษาทมิฬขั้นสูงก็จะได้รับประโยชน์เช่นกัน 

### **6\. สนามกีฬาในร่มตามแผนแม่บท ‘Kallang Alive’**

หว่อง กล่าวว่า จะมีการสร้างสนามกีฬาในร่มแห่งใหม่ซึ่งมีความจุ 18,000 ที่นั่งภายใต้แผนแม่บท **‘กัลลัง อไลฟ์’ (Kallang Alive)** เพื่อรองรับการแข่งขันระดับชั้นนำแทนที่สนามกีฬาในร่มในปัจจุบันที่มีอายุ 35 ปีแล้ว นอกจากนี้ ก็จะสร้างสิ่งอำนวยความสะดวกสำหรับนักกีฬาทีมสิงคโปร์ให้มีประสิทธิภาพมากขึ้น ซึ่งรวมไปถึงสิ่งอำนวยความสะดวกด้านวิทยาศาสตร์การกีฬาและเวชศาสตร์การกีฬาใหม่  

แผนแม่บทนี้มุ่งหวังที่จะพัฒนาเขตกัลลังให้กลายเป็นจุดหมายปลายทางด้านไลฟ์สไตล์สำหรับชาวสิงคโปร์ทุกระดับความสามารถ ทุกคนสามารถเล่นกีฬาได้ ขณะเดียวกันก็ส่งเสริมความผูกพันในครอบครัวให้มีสุขภาพดีไปด้วย ทั้งนี้ถนนสายหลักที่วิ่งผ่านเขตกัลลังจะถูกแปลงเป็นถนนคนเดินในชุมชนพร้อมสิ่งอำนวยความสะดวก และโปรแกรมกีฬา 

### **7\. สร้างพื้นที่อยู่อาศัยตามแนวชายฝั่งทะเล**

รัฐบาลของหว่องมีแผนจะสร้างเขตที่อยู่อาศัยตามแนวชายฝั่งทะเลที่มีความยาว 120 กม. ประมาณ 5 เขต ได้แก่ : 

*   บริเวณพื้นที่นิโคลล์ และกัมปงบูกิส จะมีการพัฒนาที่อยู่อาศัยและสันทนาการใหม่ 
*   ส่วนตรงโซนทันจงรู ซึ่งปัจจุบันประกอบด้วยที่อยู่อาศัยส่วนตัวอยู่แล้ว จะมีการสร้างแฟลตของโครงการที่อยู่อาศัย ‘HDB’ เพิ่ม 
*   สำหรับละแวกมารีน่าใต้ และมารีน่าตะวันออก จะสร้างบ้านใหม่มากกว่า 10,000 หลัง พื้นที่เหล่านี้จะพัฒนาให้เป็นพื้นที่ที่่เป็นมิตรกับรถยนต์ มีเครือข่ายจักรยานและถนนที่เป็นมิตรต่อคนเดินเท้า รวมถึงมีบริการรถไฟฟ้าใต้ดิน (MRT) ด้วย  

### **8\. วิทยาลัยอิสลามศึกษาแห่งใหม่สิงคโปร์**

รัฐบาลหว่องมีแผนว่าจะสร้างวิทยาลัยการศึกษาอิสลามของสิงคโปร์แห่งใหม่ ซึ่งจะเป็นสถานที่บ่มเพาะผู้นำอิสลามของสิงคโปร์ในอนาคต _“รัฐบาลสนับสนุนความพยายามในการสร้างชุมชนชาวมาเลย์/มุสลิมที่ทันสมัยและก้าวหน้า โดยยังคงรักษาประเพณีและวิถีชีวิตอันเป็นเอกลักษณ์ของพวกเขาไว”_ หว่อง กล่าว 

หว่องมุ่งมั่นที่จะทำให้แน่ใจว่าทุกคนในชุมชนจะได้รับประโยชน์จากความก้าวหน้าของสิงคโปร์และสามารถมีส่วนร่วมในการกำหนดอนาคตของประเทศได้

Credit:
- พิมณัฐฐา เขื่อนเพ็ชรต์


========================================

ID: 19017
Title: แบนกระจุย ปรับกระจาย! บทลงโทษแมตช์ฉาวไทยลีก 2 คู่ปัญหา ลำปาง เอฟซี พบ แพร่ ยูไนเต็ด 
Slug: thai-league-2-punishment
Published At: 2024-08-22 16:10:30
Locale: th
Excerpt: หลังจากที่เมื่อวานนี้เราเขียนบทความถึงประเด็นการทำหน้าที่ของผู้ตัดสินที่ ‘ผิดพลาด’ โดยหนึ่งในกรณีที่เราเล่าให้ฟังก็คือคู่ของ ไทยลีก 2 ระหว่าง ลำปาง เอฟซี และ แพร่ ยูไนเต็ด ที่เลยเถิดไปถึงการเล่นนอกเกม และประท้วงไม่แข่งขันต่อ กว่าจะจบเกมปาไปนาทีที่ 154 นั้น ล่าสุดทางคณะกรรมการพิจารณาวินัย มารยาท ของสมาคมกีฬาฟุตบอลแห่งประเทศไทย ได้ประกาศบทลงโทษออกมาแล้วเรียบร้อย 
Category: กีฬา, sport, ข่าวกีฬา, news-and-event
Tags: 

Highlights:
- บทลงโทษประเด็นแมตช์ฉาว ไทยลีก 2 ระหว่าง ลำปาง เอฟซี และ แพร่ ยูไนเต็ด ประกาศออกมาแล้วเรียบร้อยจากคณะกรรมการพิจารณาวินัย มารยาท 

Content:

หลังจากที่เมื่อวานนี้เราเขียนบทความถึงประเด็นการทำหน้าที่ของผู้ตัดสินที่ ‘ผิดพลาด’ ทั้งในระดับพรีเมียร์ลีก รวมไปถึงลีกฟุตบอลบ้านเรา โดยหนึ่งในกรณีที่เราเล่าให้ฟังก็คือคู่ของ ไทยลีก 2 ระหว่าง ลำปาง เอฟซี และ แพร่ ยูไนเต็ด ที่เลยเถิดไปถึงการเล่นนอกเกม และประท้วงไม่แข่งขันต่อ กว่าจะจบเกมปาไปนาทีที่ 154 นั้น ล่าสุดทางคณะกรรมการพิจารณาวินัย มารยาท ของสมาคมกีฬาฟุตบอลแห่งประเทศไทย ได้ประกาศบทลงโทษออกมาแล้วเรียบร้อย บอกเลยว่าทั้ง แบนกระจุย! ปรับกระจาย! 

เริ่มจากการพิจารณาลงโทษผู้เล่นทั้งสองทีม คนแรกที่โดนเป็นทาง กิตติศักดิ์ หมู่สวัสดิ์ ผู้รักษาประตูของลำปาง เอฟซี ที่เอาเท้าไปเหยียบหน้า อาทิตย์ พรหมขันธ์ ผู้เล่นแพร่ ยูไนเต็ด ทางคณะกรรมการฯ ได้ลงโทษเพิ่มเติมจากเดิมที่ได้รับใบเหลือง เป็นพักการแข่งขันและห้ามเข้าสนาม 3 นัด พร้อมปรับเงิน 26,666 บาท ในฐานความผิดข้อ 1.12 (1) ทำร้ายร่างกายไม่ถึงกับเป็นเหตุให้เกิดอันตรายแก่กายหรือจิตใจของผู้ถูกทำร้าย 

ส่วนด้าน อาทิตย์ พรหมขันธ์ ของแพร่ ยูไนเต็ด ที่หลังจากโดนเหยียบหน้าแล้วลุกมาออกหมัดไปที่ท้ายทอยของ กิตติศักดิ์ หมู่สวัสดิ์ และโดนใบแดง ก็โดนลงโทษในฐานความผิดเดียวกันคือข้อ 1.12 (1) ทำร้ายร่างกายไม่ถึงกับเป็นเหตุให้เกิดอันตรายแก่กายหรือจิตใจของผู้ถูกทำร้าย แบนและห้ามเข้าสนาม 3 นัด พร้อมปรับเงิน 26,666 บาท 

นอกจากผู้เล่นที่โดนลงโทษแล้ว ทางหัวหน้าผู้ฝึกสอนของลำปาง เอฟซี อย่าง วิทยา ดงใหญ่ ก็โดนลงโทษด้วยเช่นเดียวกัน ผิดในฐานบทที่ 3 หมวดที่ 2 ข้อ 3.8 หลังจากให้นักเตะวอล์คเอาท์ ไม่ทำการแข่งขันต่อ ถูกปรับเงิน 33,333 บาท และสโมสรเองก็โดนปรับเงินด้วยจำนวนเงินเท่ากัน 33,333 บาท 

ในขณะที่ผู้ตัดสินก็โดนทั้งหมด 2 คน คือ ผู้ตัดสินที่ 1 เสกสรร พันธ์ศรี และ ผู้ช่วยผู้ตัดสินที่ 2 จักรกฤษ แก่นแก้ว ที่ปฏิบัติหน้าที่ผิดพลาด ที่ไม่ได้ให้ใบแดงกับ กิตติศักดิ์ หมู่สวัสดิ์ ผู้รักษาประตูของลำปาง เอฟซี ที่เอาเท้าไปเหยียบหน้า อาทิตย์ พรหมขันธ์ ผู้เล่นแพร่ ยูไนเต็ด ด้วยการพักการปฏิบัติหน้าที่คนละ 2 สัปดาห์ ส่วนเรื่องของใบแดงที่ให้ อาทิตย์ พรหมขันธ์ และการไม่ให้จุดโทษแก่ลำปาง เอฟซี ถือเป็นการตัดสินที่ถูกต้องแล้ว

Credit:
- กองบรรณาธิการ SPACEBAR


========================================

ID: 19014
Title: ‘บิ๊กป้อม’ ยันไม่ลาออก! สยบลือทิ้งพปชร.-ยกพรรคให้ผู้กอง
Slug: pawit-thamanat-22-aug-2024
Published At: 2024-08-22 16:01:33
Locale: th
Excerpt: ‘บิ๊กป้อม’ สยบลือ ยันไม่ได้ลาออกจากหัวหน้าพปชร. หลังสะพัดทิ้งพรรคให้ ‘ธรรมนัส’ ดูแลต่อ ลั่นยังทำหน้าที่ต่อไป ด้าน ‘ธรรมนัส’ บอกไม่ทราบเรื่อง

Category: การเมือง, politics, การเมืองระดับชาติ, national
Tags: 

Highlights:
- ‘บิ๊กป้อม’ สยบลือ ยันไม่ได้ลาออกจากหัวหน้าพปชร. หลังสะพัดทิ้งพรรคให้ ‘ธรรมนัส’ ดูแลต่อ ลั่นยังทำหน้าที่ต่อไป ด้าน ‘ธรรมนัส’ บอกไม่ทราบเรื่อง


Content:

ปัญหาภายใน **พรรคพลังประชารัฐ** ยังคงเผชิญกับภาวะขาดเสถียรภาพอย่างหนัก โดยบ่ายวันนี้ (22 ส.ค.) อยู่ได้เกิดกระแสข่าวว่า **พล.อ.ประวิตร วงษ์สุวรรณ สส.บัญชีรายชื่อ ในฐานะหัวหน้าพรรคพลังประชารัฐ** (พปชร.) จะลาออกจากตำแหน่งหัวหน้าพรรค หลังเกิดความขัดแย้งภายในพรรคอย่างรุนแรง จากปมรายชื่อรัฐมนตรีของพรรค โดยมีกระแสข่าวว่า พล.อ.ประวิตร รู้สึกถอดใจ และจะยกพรรคให้กับ **ร.อ.ธรรมนัส พรหมเผ่า เลขาธิการพรรค** ดูแลแทน 

ล่าสุดผู้สื่อข่าวได้โทรศัพท์ไปสอบถาม พล.อ.ประวิตร ถึงกระแสข่าวดังกล่าว โดย **พล.อ.ประวิตร ยืนยันว่า “ไม่ลาออก จะลาออกทำไม ผมยังทำหน้าที่ต่อไป”** โดยผู้สื่อข่าวถามเพิ่มเติมว่ากำลังใจยังดีอยู่ใช่หรือไม่ พล.อ.ประวิตร ตอบสั้นๆ ว่า “เออ มีคนโทรมาให้กำลังใจเยอะ” พร้อมหัวเราะเบาๆ

ขณะที่ ร.อ.ธรรมนัส ระบุว่า ยังไม่ทราบเรื่องข่าวที่ออกมา นอกจากนี้ยังมีรายงานว่าวันนี้ พล.อ.ประวิตร ได้เดินทางไปรับประทานอาหารกลางวันร่วมกับ สส. พรรคที่ จ.สระบุรี

Credit:
- กองบรรณาธิการ SPACEBAR


========================================

ID: 19015
Title: ปรับลด 7 พันกว่าล้าน! คาด ‘ร่าง พ.ร.บ.งบฯปี 68’ เข้าสภาฯ ต้นเดือน ก.ย.
Slug: progress-on-the-draft-budget-bill-for-fiscal-year-2025
Published At: 2024-08-22 15:59:23
Locale: th
Excerpt: ‘กมธ.งบฯ ปี 68’ ปรับลด 7 พันกว่าล้านบาท! คาดส่งต่อสภาฯ พิจารณาวาระ 2 และ 3 ช่วงต้นเดือน ก.ย.
Category: การเมือง, politics
Tags: 

Highlights:
- ‘กมธ.งบฯ ปี 68’ ปรับลด 7 พันกว่าล้านบาท! คาดส่งต่อสภาฯ พิจารณาวาระ 2 และ 3 ช่วงต้นเดือน ก.ย.

Content:

**อนุสรณ์ เอี่ยมสะอาด** สส.บัญชีรายชื่อ พรรคเพื่อไทย ในฐานะโฆษกคณะกรรมาธฺการ (กมธ.) วิสามัญพิจารณา**ร่างพระราชบัญญัติ (พ.ร.บ.) งบประมาณรายจ่ายประจำปีงบประมาณ 2568** เปิดเผยถึงการใช้เวลาในการพิจารณาหน่วยรับงบประมาณทั้งสิ้น 35 วัน รวม 289 ชั่วโมง หน่วยงานที่ผ่านการพิจารณา งบกลาง 12 รายการ 2,979 หน่วยงาน 34 กองทุน ซึ่งถือว่าเป็นการพิจารณาคราบทุกมาตราโดยสมบูรณ์

ทั้งนี้ การพิจารณารายงานของคณะอนุกรรมาธิการทั้ง 8 คณะ และพิจารณารายการอุทธรณ์ของหน่วยรับงบประมาณที่ถูกปรับลดในชั้นคณะอนุกรรมาธิการ **ที่ประชุม กมธ.ชุดใหญ่ มีมติปรับลดงบประมาณรวม 7,824,398,500 บาท**  
  
สำหรับการประชุมในวันนี้ (22 ส.ค.) มีการเชิญ สส.ผู้แปรญัตติ และพิจารณาข้อสังเกตของ กมธ.ฯ ทั้งนี้ กมธ.ฯ ยังมีภารกิจในการพิจารณาหน่วยงานรัฐวิสาหกิจที่ไม่รับงบประมาณ การพิจารณาเห็นชอบร่าง พ.ร.บ.เป็นรายมาตรา และจะมีการพิจารณาเห็นชอบกับร่างรายงานของ กมธ.ฯ ก่อนส่งมอบให้สภาผู้แทนราษฎรพิจารณาในวาระ 2 และวาระ 3

กระบวนการพิจารณาทั้งหมดจะแล้วเสร็จประมาณต้นเดือนหน้า และในเบื้องต้นคาดว่า จะเข้าสู่สภาฯ วาระ 2 และ 3 ในวันที่ 4-6 ก.ย.นี้

Credit:
- กองบรรณาธิการ SPACEBAR


========================================

ID: 19010
Title: AIS พบ คนไทยเกินครึ่ง ขาดทักษะความปลอดภัยไซเบอร์ 
Slug: ais-thailand-cyber-wellness-index-2024
Published At: 2024-08-22 15:42:03
Locale: th
Excerpt: AIS พบ คนไทยเกินครึ่งขาดทักษะความมั่นคงปลอดภัยไซเบอร์ ชวนเช็กสุขภาวะดิจิทัลด้วย Digital Health Check เครื่องมือเช็กภูมิคุ้มกันภัยไซเบอร์ ครั้งแรกในไทย เปิดให้ทุกคนเช็กได้ฟรี  
Category: ธุรกิจ-เศรษฐกิจ, business, การตลาดและแบรนด์, brand-and-marketing
Tags: 

Highlights:
- AIS เปิดดัชนีชี้วัดสุขภาวะดิจิทัลคนไทย พบอยู่ใน ‘ระดับพื้นฐาน’  

- ชี้ จุดน่ากังวล คนไทยเกินครึ่งขาดความรู้-เข้าใจ ด้านความมั่นคงปลอดภัยไซเบอร์  
- สร้างเครื่องมือเช็กภูมิคุ้มกัน ‘Digital Health Check’ ช่วยทุกคน ‘รู้สุขภาวะดิจิทัลส่วนตัว’ พร้อมข้อแนะนำ พัฒนาจุดอ่อนนั้นอย่างไร? 

Content:

ยุคเทคโนโลยีดิจิทัลเติบโตอย่างรวดเร็วในประเทศไทย โลกไซเบอร์ควรมีความมั่นคงปลอดภัยฯ สังคม แต่ปัจจุบันหาใช่ไม่!!! เพราะคนไทยทุกระดับ ทั้งภาคประชาชน ภาคธุรกิจ หรือแม้กระทั่งถึงภาครัฐ มีภัยไซเบอร์คุกคามต่อเนื่อง กองบังคับการตำรวจสืบสวนสอบสวนอาชญากรรมทางเทคโนโลยี 1 พบว่า ประเทศไทย ติดอันดับที่ 6 ของโลกในด้านการเกิดภัยทางการเงินทางออนไลน์ในปี 2566 อัพเดทคดีออนไลน์ ถึง ณ สิ้นเดือนกรกฎาคม 2567 มีจำนวนคดีออนไลน์ทั้งสิ้น 612,603 เรื่อง มูลค่าความเสียหายกว่า 69,186 ล้านบาทแล้ว หรือเฉลี่ยความเสียหาย 78 ล้านบาทต่อวัน  

โดยในปีที่ผ่านมา AIS ร่วมกับ มหาวิทยาลัยเทคโนโลยีพระจอมเกล้าธนบุรี และนักวิชาการ ได้เปิดตัวดัชนีชี้วัดสุขภาวะดิจิทัลของคนไทย หรือ Thailand Cyber Wellness Index ฉบับแรกของไทยที่ทำให้เห็นถึงระดับทักษะการรับรู้และความเข้าใจการใช้งานดิจิทัลในด้านต่างๆ ที่คนไทยยังคงต้องพัฒนาทักษะความรู้เพื่อรับมือกับภัยไซเบอร์ในรูปแบบต่างๆ ทำให้หน่วยงานทั้งภาครัฐและเอกชนหยิบเอาผลการศึกษาของเราไปต่อยอดในการเสริมสร้างทักษะดิจิทัลให้ได้ตรงกลุ่มอายุ อาชีพ หรือแม้แต่พื้นที่อย่างสอดคล้องกับกลุ่มเป้าหมายของแต่ละหน่วยงาน 

ในปีนี้ได้ดำเนินการเก็บข้อมูลจากกลุ่มตัวอย่าง 50,965 คน จาก 7 ภูมิภาค 77 จังหวัด โดยวัดใน 7 ทักษะดิจิทัลที่ครอบคลุมพฤติกรรมการใช้งานดิจิทัลของคไทย ประกอบด้วย 1. ทักษะด้านการใช้ดิจิทัล 2. ทักษะด้านความมั่นคงปลอดภัยไซบอร์ 3. ทักษะด้านการกลั่นแกล้งทางไซเบอร์ 4. ทักษะด้านการรู้เท่าทันดิจิทัล 5. ทักษะด้านความเข้าใจสิทธิทางดิจิทัล 6. ทักษะด้านการสื่อสารและการทำงานร่วมกันบนดิจิทัล 7. ด้านการแสดงความสัมพันธ์ทางดิจิทัล โดยแบ่งความสามารถในการใช้งานดิจิทัลของคนไทยในแต่ละช่วงอายุ และแต่ละพื้นที่ทั่วประเทศ ที่ปรากฎในดัชนีชี้วัดสุขภาวะดิจิทัล เป็น 3 ระดับ คือ ระดับสูง ระดับพื้นฐาน และระดับต้องพัฒนา 

### **AIS ชี้ผล คนไทยเกินครึ่ง ขาดทักษะปลอดภัยไซเบอร์** 

นางสายชล ทรัพย์มากอุดม หัวหน้าหน่วยธุรกิจประชาสัมพันธ์และงานธุรกิจสัมพันธ์ บริษัทแอดวานซ์ อินโฟ เซอร์วิส จำกัด (มหาชน) หรือ AIS เผยผลสำรวจดัชนีชี้วัดสุขภาวะดิจิทัลของคนไทย ประจำปี 2567 หรือ Thailand Cyber Wellness Index 2024 พบว่า ภาพรวม คนไทยมีสุขภาวะทางดิจิทัล อยู่ในระดับพื้นฐาน ในขณะเดียวกัน ร้อยละ 64.48% ยังคงต้องพัฒนาทักษะดิจิทัลให้รู้เท่าทัน ซึ่งแสดงให้เห็นว่า ประเทศไทยจำเป็นต้องสร้างความรู้ความเข้าใจในการใช้ดิจิทัลให้กับประชาชนเพิ่มขึ้น

ทั้งนี้ เมื่อเทียบกับผลศึกษาปีที่แล้ว สะท้อนให้เห็นว่า แม้คนไทยจะมีการพัฒนาความเข้าใจในการใช้งานบนโลกดิจิทัลที่เพิ่มขึ้นจนได้ผลในภาพรวมอยู่ในระดับพื้นฐาน แต่ก็ยังมีจุดที่น่ากังวล เพราะคนไทย ‘เกินครึ่ง’ ยังขาดความรู้ความเข้าใจ ในเรื่องความมั่นคงปลอดภัยไซเบอร์ โดยเฉพาะในประเด็นที่มีความเสี่ยงต่อภัยที่อาจนำมาซึ่งความเสียหายต่อการใช้งานของตนเอง และขององค์กร อาทิ การไม่มีความรู้ความเข้าใจการถูกโจมตี ด้วยแรนซัมแวร์, การใช้ Wi-Fi สาธารณะในการทำธุรกรรมทางการเงิน, การใช้ วันเดือนปีเกิด ตั้งเป็นรหัสผ่าน ซึ่งง่ายต่อการคาดเดา แม้แต่การไม่ทราบว่า การเข้าไปเว็บไซต์ที่ปลอดภัยลิงค์ URL ควรจะขึ้นต้น https เป็นต้น 

**“วันนี้เราจะมาดูกันว่า ค่าเฉลี่ยสุขภาวะของคนไทยที่อยู่ใน ‘ระดับพื้นฐาน (เบสิค)’ หมายความว่ายังไง การมีทักษะทางดิจิทัลอยู่ในระดับพื้นฐาน หมาบถึงสามารถเอาตัวรอด กล้อมแกล้ม แต่ว่า เพลี่ยงพล้ำก็เยอะมาก ดังนั้น เราจึงได้บทสรุปว่า จากตัวเลขปีที่แล้ว เมื่อเทียบกับปีนี้ AIS ขอประกาศให้ปีนี้และปีหน้าเราขอยกระดับ ในการที่จะสร้างทักษะให้กับคนไทย ในแกนของความมั่นคงปลอดภัยไซเบอร์ หรือ Cyber Safety & Security ซึ่งสิ่งนี้ สอดคล้องข้อมูลของกระทรวงดีอี ที่แจ้งข้อมูลจำนวนเคสและความเสียหาย โดยอีกไม่นานเคสน่าจะแตะหลักล้าน มูลค่าความเสียหายก็น่าจะแตะหลายร้อย-หลายแสนล้าน เราจำเป็นที่ต้องจริงจังกับการเพิ่มทักษะ วัคซีนให้กับคนไทย เพื่อที่จะรอดปลอดภัยจากการใช้งานบนโลกออนไลน์”** สายชล กล่าว

นางสายชล ยังชี้ถึงแนวทางการติดอาวุธและสร้างความมั่นคงทางไซเบอร์ให้กับคนไทยว่า ขณะนี้ AIS ได้พัฒนาเครื่องมือ ‘Digital Health Check’ เพื่อให้คนไทยสามารถวิเคราะห์ และประเมินทักษะด้านดิจิทัลของตนเอง

ขณะที่เราทุกคนสามารตรวจเช็กสุขภาวะทางดิจิทัลของตัวเอง ได้ที่ https://digitalhealthcheck.ais.th

Credit:
- กองบรรณาธิการ SPACEBAR


========================================

ID: 19013
Title: ‘ประชาธิปัตย์’ ส่อวุ่น! ‘เดชอิศม์’ เปิดหน้าผ่าพรรคเป็น 2 ฝ่าย หวังร่วม รบ.เพื่อไทย
Slug: democrat-shows-signs-of-chaos-detis-splits-the-party-into-two-hoping-to-join-the-government
Published At: 2024-08-22 15:38:41
Locale: th
Excerpt: หวังร่วมรัฐบาล! ‘เดชอิศม์’ เปิดหน้าฉายภาพแบ่ง ‘ปชป.’ เป็น 2 ฟาก ‘กลุ่ม ก. กับ กลุ่ม ข.’ สะเทือน ‘ผู้อาวุโส’ ในพรรคแบบไม่ไว้หน้า ซัด ‘พูดเก่ง ตำหนิเก่ง แต่ทำงานไม่เป็น’ รอคุย ‘เฉลิมชัย’ เคาะรับเค้กร่วมรัฐบาลเพื่อไทย-นั่ง รมต. อ้างถึงเวลาต้องรีเซ็ตประเทศไทยเรียกศรัทธาคืน โวคนสงขลาเชียร์ทุกวัน
Category: การเมือง, politics, การเมืองระดับชาติ, national
Tags: 

Highlights:
- หวังร่วมรัฐบาล! ‘เดชอิศม์’ เปิดหน้าฉายภาพแบ่ง ‘ปชป.’ เป็น 2 ฟาก ‘กลุ่ม ก. กับ กลุ่ม ข.’ สะเทือน ‘ผู้อาวุโส’ ในพรรคแบบไม่ไว้หน้า 
- ซัด ‘พูดเก่ง ตำหนิเก่ง แต่ทำงานไม่เป็น’ รอคุย ‘เฉลิมชัย’ เคาะรับเค้กร่วมรัฐบาลเพื่อไทย-นั่ง รมต.

Content:

รัฐสภา (22 สิงหาคม 2567) **เดชอิศม์ ขาวทอง** สส.สงขลา เลขาธิการพรรคประชาธิปัตย์ (ปชป.)ให้สัมภาษณ์กรณีกระแสข่าวพรรคเพื่อไทยประสานมายังพรรคประชาธิปัตย์เพื่อให้เข้าร่วมรัฐบาลว่า เบื้องต้นถ้ามีการพูดคุยเกี่ยวกับการร่วมรัฐบาล นายเฉลิมชัย ศรีอ่อน หัวหน้าพรรคประชาธิปัตย์ เป็นคนเดียวที่จะถูกติดต่อได้ เพราะฉะนั้นหากติดต่อมาก็ต้องติดต่อที่นายเฉลิมชัย โดยในช่วงเย็นวันนี้ (22 ส.ค.) ตนจะได้เจอกับนายเฉลิมชัย 

เมื่อถามว่า ค่อนข้างชัดเจนว่าพรรคประชาธิปัตย์จะเข้าร่วมรัฐบาล **เดชอิศม์** กล่าวว่า พรรคประชาธิปัตย์ก็ยังเหมือนเดิม คือถ้าพูดคุยเบื้องต้น หัวหน้ารับเทียบเชิญมาแล้ว ก็ต้องนำเรื่องเข้าสู่ที่ประชุมกรรมการบริหารพรรค และ สส.ประชุมร่วมกัน 

หากที่ประชุมบอกว่าไม่เข้าร่วมรัฐบาล ก็ต้องไม่ร่วมรัฐบาล แต่ถ้าที่ประชุมส่วนใหญ่บอกให้ร่วมรัฐบาล แล้วเราจะมีเงื่อนไขอะไรบ้าง เหมือนกับสมัยที่แล้วที่ถกเถียงกันถึง1วัน1คืน ฝ่ายที่เห็นว่าควรร่วมรัฐบาล 61 คะแนน ฝ่ายที่ไม่เห็นชอบ นำโดยนายอภิสิทธิ์ เวชชาชีวะ อดีตหัวหน้าพรรค 16 คะแนน พอผลลงมติออกมา 16 เสียงนั้น ก็มาอยู่กับฝ่ายที่เห็นชอบ 15 คะแนน ส่วนนายอภิสิทธิ์ ลาออกจากหัวหน้าพรรคจึงเป็นมติร่วมรัฐบาล 

_**“วันนี้ก็ยังเหมือนเดิม ส่วนใหญ่จะว่าอย่างไร เราก็ว่าตามนั้น พรรคประชาธิปัตย์อยู่ได้เพราะมติพรรค”**_ เดชอิศม์ กล่าว

เมื่อถามว่าจะมีการเรียกประชุมกรรมการบริหาร และสส.พรรคประชาธิปัตย์เมื่อใด **เดชอิศม์** กล่าวว่า เดี๋ยววันนี้ตนจะเจอกับนายเฉลิมชัย หัวหน้าพรรค ก็จะถามว่าประชุมเมื่อใด เทียบเชิญร่วมรัฐบาลมาแล้วหรือยัง

เมื่อถามถึงกระแสข่าวพรรคประชาธิปัตย์ได้โควตารัฐมนตรี 2 ตำแหน่ง ข้อเท็จจริงเป็นอย่างไร **เดชอิศม์** กล่าวว่า ตนก็ได้แต่ข่าวเหมือนกัน ส่วนรายละเอียดต้องถามหัวหน้าพรรค 

เมื่อถามว่า ตามกระแสข่าวมีรายชื่อนายเดชอิศม์ และนายเฉลิมชัย เป็นรัฐมนตรีด้วย หากพรรคประชาธิปัตย์มีการเข้าร่วมรัฐบาลจริง และมีการเสนอชื่อตามนั้น พร้อมจะทำหน้าที่หรือไม่ **เดชอิศม์** กล่าวว่า สส.พรรคในสภาฯ ส่วนใหญ่แบ่งเป็น 2 กลุ่มใหญ่ คือกลุ่ม ก. สส.ที่พูดเก่ง ตำหนิเก่ง วิจารณ์เก่ง พวกนี้เขาจะทำงานไม่ค่อยเก่ง พวกนี้ก็จะมีความคิดไม่อยากร่วมรัฐบาล 

ส่วนกลุ่ม ข. พูดอาจไม่เก่ง ตำหนิไม่เก่ง แต่เขาทำงานเก่ง เขาจึงถือว่ารอโอกาสเข้าร่วมรัฐบาล เพราะจะได้มีโอกาสสร้างผลงานให้กับประเทศชาติ และประชาชน เท่ากับสร้างผลงานให้กับพรรคตัวเองได้ด้วย ดังนั้นกลุ่มไหนมากกว่ากลุ่มนั้นก็ชนะ

เมื่อถามว่ากลุ่มของนายเดชอิศม์ ถือว่าเป็นกลุ่ม ข.ไข่ใช่หรือไม่ **เดชอิศม์** กล่าวว่า เป็นธรรมชาติของการเมือง เข้ามาเป็น สส.อยากช่วยเหลือประชาชนอยู่แล้ว เรามองข้ามพรรคไปแล้ว แต่เรามองไปถึงชาติ และประชาชน ถ้ามีโอกาสช่วยเหลือประเทศ และประชาชนต้องไม่ทิ้งโอกาส 

เมื่อถามว่าจะทำให้เกิดความขัดแย้งภายในพรรคหรือไม่ เพราะกลุ่มอาวุโสในพรรคมีหลายรายที่ไม่เห็นด้วย **เดชอิศม์** กล่าวว่า ท่านอาจจะพูดก่อนที่จะลงมติ แต่พอลงมติแล้ว ตนเชื่อว่าทุกคนเคารพมติพรรค 

เมื่อถามว่าจะไม่ทำให้พรรคแตกใช่หรือไม่ **เดชอิศม์** กล่าวว่า ไม่ทำให้พรรคแตก เพราะรอบที่ผ่านมา ทุกคนคิดว่าพรรคแตก แต่ก็ออกไปแค่คนเดียว คือนายอภิสิทธิ์ ที่บอกว่าไม่เอา พล.อ.ประยุทธ์ จันทร์โอชา องคมนตรี อดีตนายกฯ แล้วลาออกไป 

เมื่อถามว่าหากมีการเข้าร่วมรัฐบาลจริงถือว่าจะไม่เสียอุดมการณ์ของพรรคที่เคยอภิปรายพรรคเพื่อไทย **เดชอิศม์** กล่าวว่า วันนี้ต้องรีเซ็ตประเทศไทย ไม่ใช่รุ่นปู่ตนทะเลาะกับปู่ของสื่อมวลชน แล้วมารุ่นตนต้องโกรธกันด้วย ตนว่าไม่ใช่ ขอให้มองที่ประเทศชาติและประชาชน เพราะวันนี้เราเสียโอกาสไปเยอะมาก ถ้ามีโอกาสเราก็อยากช่วยเหลือ 

เมื่อถามว่ามีการพูดถึงคุณสมบัติของผู้ที่จะมาเป็นรัฐมนตรี ในส่วนของนายเฉลิมชัยและนายเดชอิศม์กลัวว่าจะมีปัญหาหรือไม่ **เดชอิศม์** กล่าวว่าตนไม่มีประวัติหรือคดีใดๆ เลย ไม่เคยเป็นผู้ต้องหาใดๆ ดังนั้นคุณสมบัติของตนพร้อมที่จะเป็นรัฐมนตรี แต่อยู่ที่ประชุมพรรคและพรรคแกนนำด้วยว่าจะเชิญหรือไม่เชิญ 

เมื่อถามว่าเมื่อวันที่ 20 ส.ค.มีข่าวการพูดคุยกันที่บ้านดาวล้อมเดือนของนายเฉลิมชัย มีการเสนอเงื่อนไขอะไรหรือไม่ **เดชอิศม์** กล่าวว่า ไม่มีและขอปฏิเสธว่า ร.อ.ธรรมนัส พรหมเผ่า เลขาธิการพรรคพลังประชารัฐ มาพูดคุยกับพรรคประชาธิปัตย์นั้นไม่จริง ไม่เจอทั้งนายเฉลิมชัย และตน และยังไม่เคยพูดคุยเรื่องเก้าอี้รัฐมนตรีด้วย เพราะถ้าจะร่วมรัฐบาลก็เป็นเรื่องระหว่างพรรคประชาธิปัตย์กับพรรคเพื่อไทย ไม่เกี่ยวกับพรรคอื่นใดๆ เลย หลายคนไปมองว่าพลังประชารัฐออกไปประชาธิปัตย์เข้า ที่จริงไม่เกี่ยวกันเลย เขาจะอยู่ จะไป ก็ไม่ใช่เรื่องของเราเป็นเรื่องของพรรคแกนนำ

เมื่อถามอีกว่าในเบื้องต้นมีการพูดคุยกันไว้บ้างหรือไม่ เพราะความสัมพันธ์ระหว่างนายเดชอิศม์กับนายทักษิณ ชินวัตร อดีตนายกรัฐมนตรี ก็มีความสัมพันธ์ที่ดีต่อกัน **เดชอิศม์** กล่าวว่ามีความสัมพันธ์ที่ดีต่อกัน ตนเองเคารพนับถือนายทักษิณ แต่เรื่องการร่วมรัฐบาลเราได้มอบอำนาจให้หัวหน้าพรรคประชาธิปัตย์เป็นคนพูด

เมื่อถามว่าหากพรรคประชาธิปัตย์ไปร่วมรัฐบาลอาจถูกมองว่าทำให้พรรคประชาชนโดดเดี่ยวเป็นฝ่ายค้านพรรคเดียว เ**ดชอิศม์** กล่าวว่า แล้วแต่มุมมอง ถ้ามองในเชิงฝ่ายค้านก็อาจจะมองได้ แต่ถ้ามองว่าเราอยากสร้างผลงานให้กับประเทศชาติ และสร้างผลงานให้กับพรรคเรา โดยแนวคิด อุดมการณ์ที่เรามีเพื่อช่วยเหลือประชาชนก็มองในมุมนั้นได้

เมื่อถามว่าหากไปร่วมรัฐบาลในระยะยาวพรรคประชาธิปัตย์อาจถูกปิดสวิทช์ได้ เพราะเสียฐานเสียงได้ **เดชอิศม์** กล่าวว่า ไม่มี ถ้าเราไปสร้างผลงานให้โดดเด่นระดับประเทศ เราสามารถกู้ศรัทธาได้ แต่ถ้าเราไปทำงานไม่ได้เลย ทุกพรรคก็โดนประชาชนลงโทษหมด

เมื่อถามย้ำว่าแฟนคลับบอกว่า หากเข้าร่วมรัฐบาลครั้งนี้ประชาธิปัตย์อาจสูญพันธุ์ **เดชอิศม์** ย้อนถามว่า _“แฟนคลับที่ไหนไม่ทราบ แต่บ้านผมที่จังหวัดสงขลาเชียร์ทุกวัน ถ้ามีโอกาสต้องร่วมรัฐบาลเพื่อมาแก้ปัญหา มาแก้ทุกข์ให้กับประชาชนให้ได้ และผมถามสส.เกือบทุกเขตพูดอย่างนั้น”_

เมื่อถามว่าเป็นการแก้แค้นทางการเมืองหรือไม่ หลังจากที่นายทักษิณไปอยู่ต่างประเทศนานถึง 17 ปี แล้วกลับมาเชิญพรรคประชาธิปัตย์ให้ร่วมรัฐบาล **เดชอิศม์** กล่าวว่า ไม่หรอก ถ้านายทักษิณคิดแบบนั้นคงเอาเราเขาร่วมรัฐบาลตั้งแต่รอบแรกแล้ว แต่ครั้งนี้นายทักษิณคงมาเห็นปัญหา อาจมีบางส่วนที่คิดว่าน่าจะเสริมให้กับประเทศ มาช่วยกันแก้ปัญหาประเทศมั้ง ซึ่งส่วนตัวคิดว่าอย่างนั้น

Credit:
- กองบรรณาธิการ SPACEBAR


========================================

ID: 19012
Title: ขู่ใช้ ‘พ.ร.บ.อุ้มหาย’ เอาผิดผู้เกี่ยวข้อง! ปม ‘พลทหาร’ ถูกซ้อมดับ 
Slug: military-committee-investigates-case-conscript-disciplinary-punishment-until-death
Published At: 2024-08-22 15:29:23
Locale: th
Excerpt: ‘กมธ.ทหาร’ ไล่บี้ปม ‘พลทหาร’ ถูกซ้อมจนเสียชีวิต ด้าน ‘วิโรจน์’ เผย ‘กองทัพบก’ ไม่มาแจง ซัดเป็นการเย้ย-ท้าท้าย ไม่มีอะไรต้องเกรงใจกันแล้ว จ่อใช้ ‘พ.ร.บ.อุ้มหาย’ เล่นงานเอาผิดผู้เกี่ยวข้อง
Category: การเมือง, politics, สังคม-ความเป็นอยู่, social
Tags: 

Highlights:
- ‘กมธ.ทหาร’ ไล่บี้ปม ‘พลทหาร’ ถูกซ้อมจนเสียชีวิต 
- ‘วิโรจน์’ เผย ‘กองทัพบก’ ไม่มาแจง ซัดเป็นการเย้ย-ท้าท้าย ไม่มีอะไรต้องเกรงใจกันแล้ว
- จ่อใช้ ‘พ.ร.บ.อุ้มหาย’ เล่นงานเอาผิดผู้เกี่ยวข้อง

Content:

**คณะกรรมาธิการ (กมธ.) การทหาร สภาผู้แทนราษฎร** ที่มี **วิโรจน์ ลักขณาอดิศร** สส.บัญชีรายชื่อ พรรคประชาชน เป็นประธาน ได้มีการประชุมพิจารณากรณี **‘ทหารเกณฑ์ถูกลงโทษทางวินัยจนเสียชีวิต’** โดยได้เชิญ กองทัพบก, กรมสอบสวนคดีพิเศษ หรือ ดีเอสไอ, สำนักงานการสอบสวน, สำนักงานอัยการสูงสุด เข้าร่วมชี้แจง อย่างไรก็ตาม กองทัพบก ได้แจ้งเลื่อนการเข้าชี้แจงและจะมีหนังสือตอบมาในภายหลัง

วิโรจน์ เปิดเผยว่า กรรมาธิการฯ ได้เชิญผู้บังคับบัญชาค่ายนวมินทราชินี หรือ กรมทหารราบที่ 21 รักษาพระองค์ จังหวัดชลบุรี ผ่านกองทัพบก ในฐานะต้นสังกัด แต่ได้รับการปฏิเสธเข้ามาชี้แจง

มีข้อเท็จจริงจากกองทัพภาคที่ 1 ชี้แจงออกมา ได้มีการแจ้งข้อกล่าวหาผู้ที่กระทำความผิด ซึ่งเป็นกำลังพลระดับนายสิบ และทหารกองประจำการ จำนวน 13 นาย ข้อหา “ร่วมกันทำร้ายร่างกายผู้อื่น จนเป็นเหตุให้ผู้นั้นถึงแก่ความตาย” และดำเนินการทางวินัยต่อผู้บังคับบัญชาที่ขาดการกำกับดูแล จำนวน 3 นาย ตั้งแต่ระดับผู้บังคับหมวดจนถึงผู้บังคับกองพัน แต่จากการดูผลชันสูตรพบว่าอวัยวะภายในบอบช้ำ กระดูกสันหลังหัก และยังมีกระดูกหักอีกหลายซี่ น่าจะเป็นการ ‘พยายามฆ่า’ มากกว่า

วิโรจน์ ระบุว่า เคยข้อความร่วมมือกับ สุทิน คลังแสง รมว.กลาโหม ในการจัดทำโครงการพลทหารปลอดภัย ที่มีความตั้งใจเพื่อไม่ให้มีพลทหารเสียชีวิตในค่าย การกระทำการเช่นนี้ถือเป็นการเย้ย ท้าทาย ไม่กลัวเกรงกฎหมาย ซึ่งปล่อยไว้ไม่ได้ หวังเป็นอย่างยิ่งว่า รัฐมนตรีว่าการกระทรวงกลาโหมคนใหม่ ต้องจริงจังกว่านี้

ในส่วนของ กมธ.ได้ใช้กลไกของ**พระราชบัญญัติป้องกันและปราบปรามการทรมานและการกระทำให้บุคคลสูญหาย** หรือ **‘พ.ร.บ.อุ้มหาย’** ดำเนินการเรื่องนี้ด้วย โดยจะมีการชี้เบาะแสในกับกรมสอบสวนคดีพิเศษ และอัยการ เพื่อพิจารณาดำเนินคดีตาม พ.ร.บ.ดังกล่าว หากพบว่าระดับผู้บังคับบัญชาไม่ได้ดำเนินการตามสมควร ต้องร่วมรับผิดด้วยกึ่งหนึ่ง และทหารที่ก่อเหตุต้องขึ้นศาลอาญาทุจริต ไม่ใช่ศาลทหาร จึงมีความยุติธรรมที่จะมอบให้กับผู้เสียหายอย่างมาก

ทั้งนี้ ส่วนตัว คิดว่าควรยกเลิกความรุนแรงในค่ายทหารได้แล้ว ความมีวินัย ความเข้มแข็งของพลทหารไม่จำเป็นต้องแลกด้วยการซ้อมทรมาน จึงขอตั้งคำถาม **‘ซี่โครงหัก ปอดฉีกขาด อวัยวะภายในหลายแห่งบอบช้ำ’ แบบนี้คือการธำรงวินัยหรือไม่?** และที่สำคัญผู้เสียชีวิตสมัครมาเป็นทหาร ต้องตั้งคำถามว่าคุณทำกับคนที่อยากมาเป็นทหารได้ยังไง

ยืนยันว่า เมื่อกองทัพไม่มา ผมเอง ก็ไม่มีหน้าที่ต้องไปหา ถือเป็นการเย้ยและท้าทายกรรมาธิการการทหาร เพราะฉะนั้น ก็ไม่มีอะไรที่ต้องเกรงใจเหมือนกัน ว่าไปตามกฏหมาย

ขณะเดียวกัน ทนายความของครอบครัวผู้เสียชีวิต ได้ชี้แจงต่อกรรมาธิการฯ นายทหารระดับนายพัน เชิญพ่อแม่ของพลทหาร เข้ามาพูดคุยถึงเรื่องการรับผิดชอบเหตุการณ์ที่เกิดขึ้น ซึ่งนายทหารคนดังกล่าว ในฐานะผู้บังคับบัญชาค่าย ได้ดูแลครอบครัวของผู้เสียหายอย่างดี ตามอำนาจหน้าที่ที่มีอยู่ เช่น ค่าใช้จ่าย การประสานงานติดตามจับกุมผู้ต้องหา

แต่ครอบครัวพลทหาร ยืนยันว่ากองทัพบอกต้องมีความรับผิดชอบมากกว่านี้ เพราะเรื่องนี้เป็นการกระทำของผู้ใต้บังคับบัญชา โดยนายทหารคนดังกล่าว ขอร้องไม่ให้ญาติพลทหาร ฟ้องร้องดำเนินคดีกับกองทัพบก แต่ทนายความได้ยืนยันไปว่า เป็นสิทธิ์ของญาติที่จะฟ้องกองทัพได้ โดยมีการนัดหมายจะหารือกันอีกครั้งในวันที่ 3 กันยายนนี้

ทางด้าน นิชนันท์ วังคะฮาต สมาชิกพรรคประชาชน ซึ่งเป็นผู้ออกมาเปิดเผยเรื่องนี้ กล่าวว่า มีพลทหารในค่ายนวมินทร์ฯ ส่งข้อความมาแจ้งเบาะแส เหตุการณ์ที่เกิดขึ้นจำนวนมาก สาเหตุที่พลทหารคนดังกล่าว ถูกธำรงวินัยอยู่บ่อยครั้ง เพราะเป็นคนช้า จึงมักจะถูกธำรงวินัยอยู่ ทั้งเตะ ต่อย กระทืบ ถูกสั่งให้เข้าเวรยาม 24 ชั่วโมงต่อเนื่อง ถูกบังคับให้กินปัสสาวะตัวเองจนป่วย เคยแจ้งหัวหน้าหน่วยแล้วแต่ถูกเพิกเฉย จนทำให้ป่วยหนักและเสียชีวิตในที่สุด

นอกจากนี้ ทางผู้บัญชาการค่ายนวมินทร์ฯ ยังไม่มีมาตรการอะไรออกมาในการดูแลเรื่องนี้ เพียงแต่ให้คำยืนยันกับญาติว่า จะดูแลพลทหารที่มาเป็นพยานให้ที่สุด เพื่อไม่ให้นายทหารที่ถูกดำเนินคดี เข้ามาข่มขู่หรือยุ่งเหยิงกับรูปคดีเด็ดขาด

Credit:
- กองบรรณาธิการ SPACEBAR


========================================

ID: 19011
Title: ‘นายกฯ อิ๊งค์’ ห่วงน้ำท่วมภาคเหนือ เผยรัฐระดมช่วยเหลือ เร่งคลี่คลายสถานการณ์
Slug: prime-minister-phae-thongthan-worried-about-flooding-in-the-northern-region
Published At: 2024-08-22 15:22:58
Locale: th
Excerpt: ‘นายกฯแพทองธาร’ ติดตามสถานการณ์น้ำท่วมภาคเหนือใกล้ชิด ห่วง-กังวล แม้ยังปฏิบัติหน้าที่ไม่ได้ เผย ‘ภูมิธรรม-สุริยะ’ สั่งระดมทุกหน่วยงานเร่งระบายน้ำ ฟื้นฟูความเสียหาย ช่วยเหลือประชาชนเต็มที่
Category: การเมือง, politics, การเมืองระดับชาติ, national
Tags: 

Highlights:
- ‘นายกฯแพทองธาร’ ติดตามสถานการณ์น้ำท่วมภาคเหนือใกล้ชิด ห่วง-กังวล แม้ยังปฏิบัติหน้าที่ไม่ได้
- เผย ‘ภูมิธรรม-สุริยะ’ สั่งระดมทุกหน่วยงานเร่งระบายน้ำ ฟื้นฟูความเสียหาย ช่วยเหลือประชาชนเต็มที่

Content:

**แพทองธาร ชินวัตร** นายกรัฐมนตรี โพสต์ข้อความผ่านเฟซบุ๊ก และทวิตข้อความผ่าน X (22 สิงหาคม 2567) ระบุว่า ดิฉันได้ติดตามข่าวน้ำท่วมในภาคเหนือโดยเฉพาะน่าน เชียงราย และพะเยา อย่างใกล้ชิดด้วยความเป็นห่วงและกังวลใจ ต่อพี่น้องประชาชนในพื้นที่ แม้ว่าขณะนี้ ดิฉันจะยังไม่สามารถปฏิบัติหน้าที่ได้ เนื่องจากอยู่ระหว่างกระบวนก่อนการเข้ารับหน้าที่ตามรัฐธรรมนูญ แต่ก็ได้ส่งผ่านความห่วงกังวลนี้ไปยังนายภูมิธรรม เวชยชัย รองนายกรัฐมนตรี ในฐานะปฏิบัติหน้าที่แทนนายกรัฐมนตรีในขณะนี้ 

ซึ่งนายภูมิธรรม มีความห่วงกังวลเช่นเดียวกัน จึงได้สั่งการให้ระดมความช่วยเหลือให้แก่พี่น้องประชาชนอย่างเต็มที่ รวมทั้งเร่งระบายน้ำเพื่อบรรเทาทุกข์แก่พี่น้องประชาชนโดยเร่งด่วน รวมทั้งวางแผนฟื้นฟูความเสียหายด้วยแล้ว

นายกฯแพทองธาร ระบุอีกว่า ดิฉันทราบว่านายสุริยะ จึงรุ่งเรืองกิจ รองนายกรัฐมนตรีและรมว.คมนาคม ก็ทราบถึงความห่วงกังวลของดิฉัน และท่านเองก็เป็นห่วงพี่น้องประชาชนเช่นกัน ได้มอบหมายให้กรมทางหลวงและกรมทางหลวงชนบท จัดเจ้าหน้าที่ลงช่วยเหลือและอำนวยความสะดวก ติดตามสถานการณ์ 24 ชั่วโมง ดิฉันขอส่งกำลังใจ แก่ผู้ประสบภัยทุกครอบครัวและเจ้าหน้าที่ที่กำลังปฏิบัติหน้าที่อย่างเต็มกำลังขณะนี้

#### **‘ภูมิธรรม’ ยันรัฐห่วงสถานการณ์น้ำท่วม เร่งทำงานเต็มที่ระดมช่วยเหลือคลี่คลายสถานการณ์**

ด้าน **ภูมิธรรม เวชยชัย** รองนายกรัฐมนตรี ปฏิบัติหน้าที่นายกรัฐมนตรี ติดตามการรายงานปริมาณฝนและห่วงใยประชาชนที่ได้รับผลกระทบจากสถานการณ์น้ำท่วมในพื้นที่หลายจังหวัด ในภาคเหนือ เช่น เชียงราย น่าน พะเยา ซึ่งได้รับผลกระทบจากสถานการณ์น้ำท่วมหลังเกิดฝนตกหนักต่อเนื่องติดต่อกันหลายวัน ทำให้น้ำป่าไหลหลากเข้าท่วม ในหลายอำเภอ และหลายตำบลในพื้นที่จังหวัดเชียงราย จังหวัดน่าน และจังหวัดพะเยา บ้านเรือน ถนนหนทางและพื้นที่ทางการเกษตรได้รับความเสียหาย

โดยได้มีข้อสั่งการขอให้กระทรวงมหาดไทย ผู้ว่าราชการจังหวัดเร่งเข้าไปช่วยเหลือประชาชนที่ได้รับความเดือดร้อน และให้สำนักงานทรัพยากรน้ำแห่งชาติบริหารจัดการเพื่อเร่งระบายน้ำ รวมทั้ง ให้สำนักงานปลัดสำนักนายกรัฐมนตรีดูแลเรื่องถุงยังชีพเพื่อส่งให้พี่น้องประชาชนที่ประสบภัยอย่างรวดเร็วและทั่วถึง

นอกจากนี้ยังขอให้ทุกหน่วยงานที่เกี่ยวข้องพร้อมเตรียมรับสถานการณ์ ที่ยังควบคุมไม่ได้ และขอให้ประชาชนในพื้นที่ปฏิบัติตามคำแนะนำของ ปภ. จังหวัด รวมทั้งขอให้ติดตามข้อมูลข่าวสารจากทางราชการ เฝ้าระวังอันตรายจากกระแสไฟฟ้า โดยเฉพาะบริเวณน้ำท่วมแนวสายไฟฟ้า เสาไฟฟ้า หรือวัตถุสื่อนำกระแสไฟฟ้า  หลีกเลี่ยงการขับขี่พาหนะบริเวณน้ำไหลผ่านทาง เพื่อความปลอดภัย รวมทั้งควรงดการท่องเที่ยวในพื้นที่เสี่ยงภัย

Credit:
- กองบรรณาธิการ SPACEBAR


========================================

ID: 19009
Title: ‘โฆษกกลาโหม’ ยัน ‘บิ๊กทิน’ ฟันทั้งวินัย-อาญา ปมครูฝึกทหารโหด 
Slug: jirayu-houngsub-22-aug-2024
Published At: 2024-08-22 15:09:56
Locale: th
Excerpt: ‘โฆษกกลาโหม’ ยัน ‘บิ๊กทิน’ ให้ความสำคัญ ปม ‘พลทหาร’ ถูกฝึกโหด-ลงโทษไม่เหมาะสม สั่งฟันทั้งวินัย และอาญา 

Category: การเมือง, politics, การเมืองระดับชาติ, national
Tags: 

Highlights:
- ‘โฆษกกลาโหม’ ยัน ‘บิ๊กทิน’ ให้ความสำคัญ ปม ‘พลทหาร’ ถูกฝึกโหด-ลงโทษไม่เหมาะสม สั่งฟันทั้งวินัย และอาญา 


Content:

กรณีปรากฎข่าว พลทหาร ถูกลงโทษหรือมีการฝึกในลักษณะที่ไม่เหมาะสมว่า **จิรายุ ห่วงทรัพย์ โฆษกกระทรวงกลาโหม** เปิดเผยว่า **สุทิน คลังแสง รัฐมนตรีว่าการกระทรวงกลาโหม** ให้ความสำคัญ และดำเนินการมาต่อเนื่อง ทั้งการลงโทษทางวินัยและทางอาญา โดยกำชับให้ทุกเหล่าทัพดำเนินการอย่างเด็ดขาด

โดยเมื่อวันที่ 5 สิงหาคม ที่ผ่านมา ได้เชิญผู้แทนกองทัพบกมาหารือ และกำชับ ให้มีการตรวจสอบสุขภาพจิต ครูฝึกทหาร อย่างสม่ำเสมอ แต่หากยังมีการกระทำผิดก็ให้พิจารณาช่องทางการลงโทษ ที่อาจไม่ใช่โทษทางวินัยอย่างเดียว แต่จะมีโทษในทางอาญาด้วย หากมีการละเมิดสิทธิเกิดขึ้น ขณะเดียวกันจะเพิ่มบทบาทให้ **จเรทหาร** ในการตรวจตราสอดส่องอีกทางหนึ่งด้วย  ทั้งนี้ **หากพบว่ามีการละเลยและเกิดปัญหาขึ้น ไม่เพียงแต่ครูฝึก ผู้บังคับบัญชา จะ ตัองมีโทษด้วย** 

นอกจากนี้ ในการประชุมสภากลาโหม เมื่อวันที่ 16 สิงหาคม ที่ผ่านมา ได้มีการกำชับกับทุกเหล่าทัพอีก ครั้งในการให้ความสำคัญกับปัญหาดังกล่าว ทั้งกรณีการให้หมั่นตรวจสุขภาพจิตครูฝึก และเน้นย้ำว่าการฝึกทหารต้องอยู่ภายใต้ กฏ ระเบียบ **หากมีการฝ่าฝืนต้องมีการลงโทษอย่างเด็ดขาด ไม่มีข้อยกเว้น**

Credit:
- กองบรรณาธิการ SPACEBAR


========================================

ID: 19008
Title: ปิดตำนาน Hotpot Buffet ไว้เพียงเท่านี้
Slug: economic-business-food-hotpot-buffet
Published At: 2024-08-22 15:04:06
Locale: th
Excerpt: Hotpot Buffet โบกมือลา ปิดกิจการ กลายเป็นตำนานบุฟเฟต์ชาบูที่อยู่กับคนไทยมาถึง 20 ปี
Category: ธุรกิจ-เศรษฐกิจ, business, การตลาดและแบรนด์, brand-and-marketing
Tags: 

Highlights:
- Hot Pot ก่อตั้งขึ้นมาตั้งแต่ปี 2547


- เข้าตลาดหลักทรัพย์ มีจำนวนสาขา 117 สาขาทั่วประเทศ 

- ทยอยปิดสาขาที่ไม่ทำกำไร จนต้องปิดกิจการ

Content:

ธุรกิจร้านอาหาร ไม่ว่าจะเป็นปิ้งย่าง ชาบู หมาล่า ที่ปัจจุบันผุดขึ้นเป็นดอกเห็ด การแข่งขันทางการตลาดเริ่มทวีความรุนแรงมากขึ้น ทั้งจัดโปรโมชัน ลดราคา เมนูพิเศษในช่วงเดือน ออกมาอยู่เรื่อยๆ นั่นก็เพราะหวังให้อยู่รอดธุรกิจอยู่รอด บางร้านอยู่ได้ บางร้านโบกมือลา และอีกหนึ่งตำนานสายบุฟเฟต์ อย่าง Hotpot Buffetก็ต้องยอมจำนน ปิดกิจการตั้งแต่วันนี้เป็นต้นไป

**Hotpot Buffet** ถือเป็นบุฟเฟต์ชาบูร้านดังมาอย่างนานแสนนาน สำหรับร้าน **Hot Pot** ได้ก่อตั้งขึ้นมาตั้งแต่ปี 2547 ชื่อร้านเดิมชื่อว่า โคคาเฟรช สุกี้ และต่อมาทางร้านก็ได้เข้าตลาดหลักทรัพย์ มีจำนวนสาขาถึง 117 สาขาทั่วประเทศ 

ร้าน **Hot Pot** ผ่านร้อนผ่านหนาวมาเยอะ ยิ่งต้องมาเจอกับยุคที่ร้านบุฟเฟต์ ชาบู หมูกระทะ กำลังบูมสุด ๆ บวกกับสภาพเศรษฐกิจ วิกฤตโรคระบาดอย่างโควิด-19 ส่งผลให้ Hot Pot เริ่มทยอยปิดสาขาที่ไม่ทำกำไร ในปี 2555 เหลือสาขาทั้งหมด 33 สาขา จนในปี 2567 เหลือเพียง 4 สาขา

มีพบก็ต้องมีจาก ล่าสุดวันนี้ (22 ส.ค.67) เพจเฟซบุ๊ก Hot Pot Buffet ที่มีผู้ติดตามกว่า 1 ล้านคน ได้โพสต์ระบุว่า ‘Hotpot Buffet ขอขอบคุณลูกค้าทุกท่านที่เข้ามาร่วมแบ่งปันประสบการณ์ตลอดหลายปีที่ผ่านมา ทางร้านต้องขอปิดตำนาน Hotpot Buffet ไว้เพียงเท่านี้ ขอบคุณครับ’

ถือเป็นการประกาศอำลาลูกค้า ปิดตำนานบุฟเฟต์ดังอีกหนึ่งราย เมื่อโพสต์ได้เผยแพร่ไป ก็มีสาวกบุฟเฟต์เข้ามาแสดงความคิดเห็นเป็นจำนวนมาก ซึ่งส่วนใหญ่จะแสดงความรู้สึกประทับใจกับ Hot Pot Buffet และเสียดายที่ต้อง Hot Pot Buffetปิดตัวลงอย่างถาวร

Credit:
- กองบรรณาธิการ SPACEBAR


========================================

ID: 19007
Title: ‘เลขาสภาฯ’ เผยเคยแจ้ง ‘ก้าวไกล’ แล้ว! ‘แก้ ม.112’ ขัดต่อรัฐธรรมนูญ แต่ไม่แก้ไข
Slug: secretary-general-of-hor-had-explained-nacc-issue-of-44-mps-mfp-signed-to-propose-draft-amendment-section-112
Published At: 2024-08-22 15:03:47
Locale: th
Excerpt: ‘เลขาธิการสภาผู้แทนราษฎร’ เผยเข้าแจง ‘ป.ป.ช.’ ปม ‘44 สส.ก้าวไกล’ ลงชื่อเสนอ ‘ร่างแก้ ม.112’ แล้ว ยันเคยแจ้งแล้วว่า ‘ขัดรัฐธรรมนูญ’ แต่ไม่แก้ไข พร้อมเผย ‘สุชาติ ตันเจริญ’ ก็ต้องเข้าชี้แจงด้วย 
Category: การเมือง, politics
Tags: 

Highlights:
- ‘เลขาธิการสภาผู้แทนราษฎร’ เผยเข้าแจง ป.ป.ช.ปม ‘44 สส.ก้าวไกล’ ลงชื่อเสนอ ‘ร่างแก้ ม.112’ แล้ว 
- ยันเคยแจ้งแล้วว่า ‘ขัดรัฐธรรมนูญ’ แต่ไม่แก้ไข พร้อมเผย ‘สุชาติ ตันเจริญ’ ก็ต้องเข้าชี้แจงด้วย 

Content:

**ว่าที่ ร.ต.ต.อาพัทธ์ อาพัทธ์ สุขะนันท์** เลขาธิการสภาผู้แทนราษฎร เปิดเผยว่า เมื่อช่วงปลายเดือนกรกฎาคมที่ผ่านมา **สำนักงานคณะกรรมการป้องกันและปราบปรามการทุจรริตแห่งชาติ (ป.ป.ช.)** ได้เชิญไปชี้แจงเรื่อง**การยื่นเสนอร่างแก้ไขประมวลกฎหมายอาญามาตรา 112 ของพรรคก้าวไกล** เมื่อวันที่ 25 มีนาคม 2564

โดยทาง ป.ป.ช. ได้ไต่สวนในส่วนที่สำนักงานเลขาธิการสภาผู้แทนราษฎรเกี่ยวข้องว่า สำนักงานฯ มีการดำเนินการพิจารณาบรรจุระเบียบวาระร่างกฎหมายดังกล่าวอย่างไร ซึ่งทางสำนักงานฯ ได้ชี้แจงและแสดงหลักฐานถึงกระบวนการต่าง ๆ ตั้งแต่การยื่นเรื่องครั้งแรก และมีความเห็นจากการวินิจฉัยว่า ร่างกฎหมายดังกล่าวนั้น ‘ขัดต่อรัฐธรรมนูญ’ เพราะว่าเป็นการย้ายหมวด ย้ายจากหมวดความมั่นคง หมวดที่ร่างหมายกำหนดไว้ในหมวดหมวดใหม่

ทาง ป.ป.ช. ถามมาว่า มีความเห็นยังไง? เราตอบไปว่า อาจจะขัดต่อรัฐธรรมนูญ และทางพรรคฯ ที่ยื่นร่างกฎหมาย ไม่ได้มีการแก้ไข แต่มีการเสนอเข้ามาใหม่ และได้นำเข้าสู่การพิจารณาของคณะกรรมการประสานงานเพื่อเสนอความเห็น ซึ่งคณะกรรมการฯ ก็มีความเห็นเหมือนกัน แต่เพิ่มเป็น 4 ประเด็น นอกจากการย้ายหมวด ยังมีอีก 3 ประเด็น ที่ขัดต่อรัฐธรรมนูญ ซึ่งแจ้งให้ทางพรรคก้าวไกลแก้ แต่ไม่ได้มีการแก้ไข ซึ่งต่างก็เป็นความเห็นทางวิชาการไม่ได้ผิดอะไร แต่ผู้ที่จะชี้ขาดว่า การเสนอร่างกฎหมายดังกล่าวนั้นจะขัดต่อรัฐธรรมนูญหรือไม่ ก็คือศาลรัฐธรรมนูญ ซึ่งสำนักงานฯ ไม่ได้มีอำนาจวินิจฉัย และท้ายที่สุด ก็ไม่ได้มีการรับบรรจุระเบียบวาระเข้าสู่การพิจารณาของสภาฯ


ขณะนี้ ป.ป.ช. ได้เชิญผู้ที่เกี่ยวข้องในสำนักเลขาฯ ทยอยเข้าชี้แจงให้ข้อเท็จจริง รวมถึง สุชาติ ตันเจริญ อดีตรองประธานสภาผู้แทนราษฎร คนที่หนึ่ง ซึ่งในขณะนั้น ทำหน้าที่พิจารณาบรรจุวาระการประชุม รวมทั้ง 44 สส.ของพรรคก้าวไกล ในขณะนั้นที่ลงชื่อเสนอร่างกฎหมาย ก็ต้องเข้าชี้แจงข้อเท็จจริง

Credit:
- กองบรรณาธิการ SPACEBAR


========================================

ID: 19006
Title: ‘หมอมิ้ง’ เผยส่งโผ ‘ครม.’ ครบแล้ว ปัดตอบ ‘ปชป.’ จ่อร่วมรัฐบาล 
Slug: prommin-lertsuridej-22-aug-2024
Published At: 2024-08-22 14:00:47
Locale: th
Excerpt: ‘นายกฯอิ๊งค์-เศรษฐา’ เข้าตึกชิน 3 คาดถกปมตั้ง ‘ครม.อุ๊งอิ๊งค์1’ ด้าน ‘เลขาฯ นายกฯ’ เผยรายชื่อ ครม.จบแล้ว รอตรวจสอบ คาดใช้เวลาไม่เกิน 2 สัปดาห์ ปัดตอบ ‘ปชป.’ จ่อร่วมรัฐบาล 

Category: การเมือง, politics, การเมืองระดับชาติ, national
Tags: 

Highlights:
- ‘นายกฯอิ๊งค์-เศรษฐา’ เข้าตึกชิน 3 คาดถกปมตั้ง ‘ครม.อุ๊งอิ๊งค์1’ 

- ด้าน ‘เลขาฯ นายกฯ’ เผยรายชื่อ ครม.จบแล้ว รอตรวจสอบ คาดใช้เวลาไม่เกิน 2 สัปดาห์ ปัดตอบ ‘ปชป.’ จ่อร่วมรัฐบาล 

Content:

ความคืบหน้าการจัดตั้ง **คณะรัฐมนตรีอุ๊งอิ๊งค์ 1** วันนี้ (22 ส.ค.) ผู้สื่อข่าวรายงานว่า ที่ตึก SC ASSET Public Company Limited ถนนวิภาวดีรังสิต กรุงเทพฯ **เศรษฐา ทวีสิน อดีตนายกรัฐมนตรี** ได้เดินทางเข้ามาที่ตึกฯ ด้วยสีหน้ายิ้มแย้มแจ่มใส แต่ไม่ได้ให้สัมภาษณ์สื่อมวลชน 

ต่อมา **แพทองธาร ชินวัตร นายกรัฐมนตรี** พร้อมด้วย **นพ.พรหมินทร์ เลิศสุริย์เดช เลขาธิการนายกรัฐมนตรี** ได้เดินทางเข้าเช่นกัน โดยนายกฯ ปฏิเสธให้สัมภาษณ์ และขอให้รอสื่อมวลชนรอก่อน

ขณะที่ นพ.พรหมินทร์ ให้สัมภาษณ์ถึง**รายชื่อคณะรัฐมนตรี (ครม.)** ว่า **ตอนนี้ส่งมาเรียบร้อยและกำลังส่งตรวจ** ส่วนรายชื่อมีเกินจำนวน เพราะต้องตรวจทุกคนเผื่อไว้ด้วย ส่วนรายชื่อที่เกินมา นพ.พรหมินทร์ ระบุว่า ไม่เชิงเป็นชื่อสำรอง แต่ทั้งหมดอยู่ในหมวดที่ต้องพิจารณา

ผู้สื่อข่าวพยายามถามถึงโผรัฐมนตรีของพรรคพลังประชารัฐ (พปชร.) แต่ นพ.พรหมินทร์ ขออนุญาตไม่ตอบ ส่วนกระแสข่าวว่าพรรคประชาธิปัตย์จ่อร่วมรัฐบาลด้วย นพ.พรหมินทร์ ระบุ ไม่ทราบ เขาส่งรายชื่อใส่ซองมา 

พร้อม**ยอมรับว่าตอนนี้ เรื่องรายชื่อ ครม. จบแล้ว ตอนนี้อยู่ระหว่างการตรวจสอบคุณสมบัติ** และกำลังเร่งดำเนินการ ทางฝ่ายเลขาธิการคณะรัฐมนตรี ได้เตรียมประสานกับหน่วยงานต่างๆ ไว้เบื้องต้นแล้ว ย้ำว่าจะทำให้รอบคอบที่สุด และได้ขอความร่วมมือจากองค์กรอิสระในการตรวจสอบคุณสมบัติเช่นกัน 

นพ.พรหมินทร์ ย้ำว่า ปกติก็ตรวจสอบแบบนี้ แต่รอบนี้ต้องเช็คให้รอบคอบมากขึ้น โดย**คาดว่าจะใช้เวลาตรวจสอบไม่เกิน 1-2 สัปดาห์**

Credit:
- กองบรรณาธิการ SPACEBAR


========================================

ID: 19004
Title: ‘ป.ป.ช.’ เปิดทรัพย์สิน ‘เศรษฐา’ หลังพ้น รมว.คลัง ยังรวย 1,080 ล้านบาท 
Slug: nacc-reveals-assets-of-srettha-after-retiring-as-finance-minister-still-rich-1,080-million
Published At: 2024-08-22 13:13:23
Locale: th
Excerpt: ‘ป.ป.ช.’ เปิดบัญชีทรัพย์สิน ‘เศรษฐา ทวีสิน’ หลังพ้นเก้าอี้ รมว.คลัง ยังคงรวย 1,080 ล้านบาท รายได้ 23 ล้านบาท ลดลงจากวันเข้ารับตำแหน่งปี 66 
Category: การเมือง, politics, การเมืองระดับชาติ, national
Tags: 

Highlights:
- ‘ป.ป.ช.’ เปิดบัญชีทรัพย์สิน ‘เศรษฐา ทวีสิน’ หลังพ้นเก้าอี้ รมว.คลัง 
- ยังคงรวย 1,080 ล้านบาท รายได้ 23 ล้านบาท ลดลงจากวันเข้ารับตำแหน่งปี 66 

Content:

22 สิงหาคม 2567 สำนักงานคณะกรรมการป้องกันและปราบปรามการทุจริตแห่งชาติ (ป.ป.ช.) เปิดเผยบัญชีทรัพย์สินและหนี้สินของผู้ดำรงตำแหน่งทางการเมือง กรณีนาย**เศรษฐา ทวีสิน** พ้นจากตำแหน่งรัฐมนตรีว่าการกระทรวงการคลัง (รมว.คลัง) เมื่อวันที่ 27 เมษายน 2567 

โดยนายเศรษฐา และนางพักตร์พิไล ทวีสิน คู่สมรม แจ้งมีทรัพย์สินรวม 1,018,719,225 บาท มีหนี้สิน 71,887 บาท เป็นเงินเบิกเกินบัญชี แบ่งเป็นของนายเศรษฐา 659,205,182 บาท มีเงินสด 1 ล้านบาท เงินฝาก 47 บัญชี 133,543,486 บาท เงินลงทุน 1,424,761 บาท ที่ดินในเขตคลองเตย และพระโขนง กรุงเทพฯ 158,400,000 บาท โรงเรือนและสิ่งปลูกสร้าง เป็นห้องชุดที่ ต.หนองแก อ.หัวหิน จ.ประจวบคีรีขันธ์ และบ้าน 3 ชั้น ที่คลองเตย กรุงเทพฯ รวม 156,423,120 บาท ยานพาหนะ เป็นรถยนต์ยี่ห้อ Aston Martin รุ่น DB5 มูลค่า 50 ล้าน สิทธิและสัมปทาน 22,673,114 บาท 

และทรัพย์สินอื่นรวมมูลค่า 135,740,700 บาท ได้แก่ นาฬิกา 38 เรือน มูลค่า 127,953,100 บาท พระเครื่อง-ตระกุด 6 องค์ มูลค่า 1,622,600 บาท , สร้อยคอทองคำ 1 เส้น มูลค่า 165,000 บาท หีบหลุยส์ วิตตองXสุพรีม 1 ใบ มูลค่า 6 ล้านบาท

มีรายได้ต่อปีโดยประมาณ 23,358,016 บาท เป็นเงินเดือนและโบนัส 1,507,080 บาท เงินบำนาญชราภาพ 49,848 บาท ดอกเบี้ย 450,849 บาท ผลตอบแทนถือครองโทเคนดิจิทัล 139 บาท บุตรให้รายปี 20 ล้านบาท เงินคืนค่าธรรมเนียมศาล 650,100 บาท เงินค่าเวนคืนกรมธรรม์ประกันชีวิต 700,000 บาท มีรายจ่ายต่อปี 15,553,679 บาท เป็นค่าใช้จ่ายส่วนตัว 7,290,000 บาท ค่าใช้จ่ายในครัวเรือน 1,635,000 บาท ภาษีที่ดิน 4,679 บาท เงินบริจาค 1,624,000 บาท ค่าอุปการะมารดา 5,000,000 บาท

ส่วนนางพักตร์พิไล มีทรัพย์สิน รวม 359,514,043 บาท เป็นเงินสด 1,800,000 บาท เงินฝาก 41,171,313 บาท เงินลงทุน 55,425,723 บาท ยานพาหนะ 2,050,000 บาท สิทธิและสัมปทาน 748,107 บาท และทรัพย์สินอื่น 258,318,900 บาท ได้แก่ นาฬิกา 32 เรือน มูลค่า 86,932,900 บาท กระเป๋า 48 ใบ มูลค่า 37,010,500 บาท พระเครื่อง 2 องค์ ประเมินมูลค่าไม่ได้ มีเสื้อผ้า 5 ชุด มูลค่า 2,820,000 บาท เข็มกลัดมุก 3 อัน มูลค่า 1 แสนบาท สร้อยเพชร ไข่มุก กำไลตะปูฝังเพชร 31 ชุด มูลค่า 52,317,000 บาท ต่างหูเพชร ทับทิม มรกต ไข่มุก ต่างหูหนีบ 58 ชุด มูลค่า 31,865,600 บาท แหวนเพชร ไพลิน ทับทิม มรกต 37 ชุด มูลค่า 46,872,900 บาท และจี้ทองฝังพลอย จี้เพชร 2 ชุด มูลค่า 235,000 บาท

มีรายได้ต่อปีโดยประมาณ 24,707,591 บาท เป็นเงินบำนาญชราภาพ 52,200 บาท เบี้ยประชุมและค่าวิทยากร 528,716 บาท เงินได้จากวิชาชีพอิสระ (แพทย์) 2,201,126 บาท ดอกเบี้ย 711,561 บาท เงินปันผลกองทุนรวม 16,527 บาท เงินได้จากการขายรถ Tesla รุ่น Model Y Standard 1,000,000 บาท เงินรายจ่ายที่บุตรอุปการะจ่ายให้ 20,000,000 บาท เงินค่าเวนคืนกรมธรรม์ประกันชีวิต 170,400 บาท เงินปันผลกรมธรรม์ประกันชีวิต 27,060 บาท และมีรายจ่ายต่อปี 20,200,000 บาท เป็นค่าใช้จ่ายส่วนตัว 7,000,000 บาท ค่าใช้จ่ายในการท่องเที่ยว 13,000,000 บาท เงินบริจาค 300,000 บาท

ทั้งนี้ นายเศรษฐา ยื่นบัญชีทรัพย์สินกรณีเข้ารับตำแหน่งเมื่อวันที่ 5 กันยายน 2566 และมีการยื่นทรัพย์สินพิ่มเติมเป็นโทเคนดิจิทัล ขณะนั้นนายเศรษฐาและคู่สมรส มีทรัพย์สินรวม 1,020,468,727 บาท มีหนี้สิน 10,182,549 บาท ถือว่ามีทรัพย์สินลดลง 1,749,502 บาท และหนี้สินลดลง 10,110,662 บาท

Credit:
- กองบรรณาธิการ SPACEBAR


========================================

ID: 19005
Title: ชงญัตติฟาด ‘ตุลาการศาล รธน.’ ชี้ ‘อวดเบ่ง-เหยียดหยาม-มีอคติ’ 
Slug: government-and-opposition-an-urgent-motion-case-judge-of-the-constitutional-court
Published At: 2024-08-22 13:13:06
Locale: th
Excerpt: ‘รัฐบาล-ฝ่ายค้าน’ เตรียมชงญัตติด่วนเขย่า ‘ตุลาการศาล รธน.’ ปมพาดพิง ‘ยุบพรรคก้าวไกล’ ฟาดประพฤติตนขัดจริยธรรม ต้องสำเหนียกตัวเองว่าไม่ใช่พระเจ้า พร้อมเปรียบให้เป็น ‘พระ’ ยังทำตัว ‘ปาราชิก’ ลั่นถ้าผูัแทนฯ ถอดถอนไม่ได้ ประชาชนจะทำเอง
Category: การเมือง, politics
Tags: 

Highlights:
- ‘รัฐบาล-ฝ่ายค้าน’ เตรียมชงญัตติด่วนเขย่า ‘ตุลาการศาล รธน.’ ปมพาดพิง ‘ยุบพรรคก้าวไกล’
- ฟาดประพฤติตนขัดจริยธรรม ต้องสำเหนียกตัวเองว่าไม่ใช่ ‘พระเจ้า’
- เปรียบให้เป็น ‘พระ’ ยังทำตัว ‘ปาราชิก’ ลั่นถ้าผูัแทนฯ ถอดถอนไม่ได้ ประชาชนจะทำเอง

Content:

คลิปบางช่วงบางตอนในการบรรยายของ **‘อุดม สิทธิวิรัชธรรม’** ตุลาการศาลรัฐธรรมนูญ ที่ จ.สุราษฎร์ธานี เมื่อวันที่ 15 ส.ค.ที่ผ่านมา ซึ่งมีการพาดพิงไปถึงประเด็น **‘ยุบพรรคก้าวไกล’** กำลังถูกวิพากษ์วิจารณ์อย่างร้อนแรงดั่งไฟป่าโหมกระหน่ำ และเรื่องนี้ทำให้ ‘ฝ่ายนิติบัญญัติ’ ถึงกับต้องออกมาเคลื่อนไหว

**อดิศร เพียงเกษ** สส.บัญชีรายชื่อ พรรคเพื่อไทย เปิดเผยถึงการเตรียมยื่นญัตติด่วนด้วยวาจา กรณีตุลาการศาลรัฐธรรมนูญได้ไปบรรยายตามที่เป็นข่าว ซึ่งไม่ประพฤติตนในจริยธรรมของการดำรงตนเป็นตุลาการ

เรื่องนี้เป็นเรื่องใหญ่ ไม่ใช่เพราะไปยุบพรรคก้าวไกล หรือพรรคอะไร แต่มันเป็นเรื่องของการปฏิบัติและการดำรงตนเป็นผู้พิพากษาหรือตุลาการ ซึ่งมีประมวลจริยธรรมที่ชัดเจน การกระทำดังกล่าวเป็นการอวดเบ่ง เหยียดหยาม ทำลายคู่กรณี มีมายาคติ อคติ ไม่คู่ควรดำรงตำแหน่งเป็นตุลาการศาลรัฐธรรมนูญ ผมในฐานะที่เป็น สส. ฝ่ายนิติบัญญัติเห็นว่าการกระทำของท่านคนนี้ หรือจะมีมากกว่านี้ก็ไม่ทราบ เป็นอันตรายต่อการปกครองในระบบประชาธิปไตยอย่างยิ่ง

ฝ่ายนิติบัญญัติจึงจะต้องตรวจสอบ เพราะพฤติกรรมอย่างนี้ ผู้พิพากษาคนนี้มีความศรัทธาในระบอบประชาธิปไตยอันมีพระมหากษัตริย์ทรงเป็นประมุขหรือไม่ ไม่ควรจะไปเข้าข้างฝ่ายใดฝ่ายหนึ่ง

เขาให้เป็นสมณะ เขาให้เป็นพระ แต่เมื่อคนประพฤติตัวอย่างนี้ แสดงว่าคุณปราชิก


ส่วนจะเป็นการยื่นถอดถอนใช่หรือไม่นั้น ขึ้นอยู่กับที่ประชุมว่าจะทำอย่างไร เพราะมีประมวลจริยธรรมตุลาการศาลรัฐธรรมนูญอยู่แล้ว แต่เราในฐานะฝ่ายนิติบัญญัติเห็นว่า _“ท่านก้าวล่วงในการทำหน้าที่”_

ท่านมีเพียง 9 คนเท่านั้น เราให้อยู่สูงแล้ว ท่านอยากอยู่ต่ำ ก็เชิญมาคลุกกับเรา ในฐานะที่เราเป็น สส. ไม่ได้คิดว่าเป็นฝ่ายค้านหรือรัฐบาล ศักดิ์ศรีของฝ่ายตุลาการและฝ่ายนิติบัญญัติ และฝ่ายบริหาร เขาแยกเพื่อถ่วงดุลกัน

เมื่อถามว่า ในโอกาสนี้จะยื่นร่วมกับพรรคประชาชน เพื่อแก้ไขกฎหมายหรือไม่ อดิศร กล่าวว่า หลักการไม่ได้มีปัญหา ส่วนที่ฝ่ายค้านเตรียมเสนอญัตติด่วนด้วยวาจาเรื่องนี้เช่นกัน อดิศร กล่าวว่า ได้ยินข่าวว่าอย่างนั้น ว่าจะมีการเสนอญัตติด่วนด้วยวาจา ส่วนจะส่งให้คณะกรรมการป้องกันและปราบปรามการทุจริตแห่งชาติ (ป.ป.ช.) ไปไต่สวนจริยธรรมหรือไม่นั้น เรื่องนั้นเป็นขั้นตอนต่อไป

คนไหนไม่เหมาะสม ปราชิกแล้ว ก็อย่าเป็นพระต่อไปเลย ยืนยันว่าเรื่องยังไม่ได้คุยกับวิปรัฐบาล ผมเสนอในฐานะ สส.คนหนึ่ง เพราะเห็นว่าเป็นเรื่องสำคัญ เพื่อให้ศาลรัฐธรรมนูญหรือตุลาการได้สำเหนียกว่าตัวเองไม่ใช่พระเจ้าที่อยู่เหนือมนุษย์ธรรมดา ซึ่งตามจริยธรรมแล้ว เขาไปบรรยายอะไรไม่ได้เลย ซึ่งการกระทำในลักษณะหัวเราะเยาะเย้ย ไม่คู่ควรจะดำรงตำแหน่งอีกต่อไป 


พร้อมย้ำว่า การเสนอวันนี้เป็นการถ่วงดุลตรวจสอบ แม้บางคนมองว่าอย่าเสี่ยง แต่มองว่า ไม่ใช่ เพราะมีคดีความเป็นเรื่องประจำ อยากจะเรียกร้องให้ฝ่ายตุลาการ มีสติในการทำหน้าที่

การพูดในที่ประชุม สส.นี้ มีพลังในการถอดถอน ถ้าเราถอนอะไรไม่ได้ ประชาชนจะขอถอนเอง

ผู้สื่อข่าวรายงานว่า นอกจาก อดิศร แล้วทาง **ณัฐพงษ์ เรืองปัญญาวุฒิ** สส.บัญชีรายชื่อ หัวหน้าพรรคประชาชน ก็เตรียมเสนอญัตติด่วนด้วยวาจาในเรื่องนี้ด้วยเช่นกัน

Credit:
- กองบรรณาธิการ SPACEBAR


========================================

ID: 19003
Title: Photo Story หนักสุดรอบ 50 ปี! หลาย จว.ภาคเหนือน้ำท่วมจมบาดาล
Slug: flood-situation-in-many-northern-provinces
Published At: 2024-08-22 12:59:24
Locale: th
Excerpt: หนักสุดรอบ 50 ปี! น้ำท่วมหลายจังหวัดในพื้นที่ภาคเหนือ ‘พะเยา’ อ่วม! น้ำป่าไหลหลากเข้าท่วมหลายอำเภอ พัดคอสะพานขาดหลายแห่ง ขณะที่ฝนยังตกต่อเนื่อง
Category: สังคม-ความเป็นอยู่, social, สุขภาพและคุณภาพชีวิต, health-and-safety
Tags: 

Highlights:
- หนักสุดรอบ 50 ปี! น้ำท่วมหลายจังหวัดในพื้นที่ภาคเหนือ 
- ‘พะเยา’ อ่วม! น้ำป่าไหลหลากเข้าท่วมหลายอำเภอ พัดคอสะพานขาดหลายแห่ง
- ขณะที่ฝนยังตกต่อเนื่อง

Content:

สถานการณ์น้ำท่วมหลายจังหวัดในพื้นที่ภาคเหนือ เมื่อวันที่ 22 สิงหาคม 2567 ผู้สื่อข่าวรายงานว่า สถานการณ์น้ำท่วมในพื้นที่ จ.พะเยา ยังไม่คลี่คลาย ฝนยังตกมาอย่างต่อเนื่อง ทำให้น้ำป่าไหลหลากเข้าท่วมบ้านเรือน โรงเรียน และพื้นที่เลือกสวนไร่นาของประชาชนหลายอำเภอใน จ.พะเยา 

โดยอำเภอที่ถูกน้ำท่วมเป็นพื้นที่บริเวณกว้าง ได้แก่ อ.ปง อ.เชียงม่วน อ.เชียงคำ อ.ดอกคำใต้ และ อ.เมือง โดยน้ำป่าไหลหลากท่วมขังบ้านเรือนชาวบ้าน เจ้าหน้าที่ฝ่ายปกครองระดมกำลังส่วนท้องถิ่น และชุดกู้ภัย นำเรือ เข้าไปทำการช่วยเหลือ นำตัวชาวบ้านออกจากบ้านที่ถูกน้ำท่วมขังออกมายังพื้นที่ปลอดภัย

ขณะที่มวลน้ำยังคงหนุนขึ้นสูงเรื่อยๆ ไหลเอ่อเข้าท่วมถนนหลายเส้นทางไม่สามารถเดินทางสัญจรผ่านไปมาได้ และน้ำป่าไหลหลากเข้าท่วม ส่งผลกระทบในหลายพื้นที่ บ้านเรือนประชาชนกว่าร้อยหลังคาเรือนได้รับความเสียหาย ผลกระทบจากน้ำป่าไหลหลากทำให้บ้านเรือน ถนน ไร่นา  สะพาน ถูกน้ำท่วม และพัดคอสะพานขาดหลายแห่งจนต้องปิดถนนใช้เส้นทางอื่นในการเดินทางไปมาระหว่างอำเภอแทน

น้ำท่วมครั้งนี้นับว่าเป็นปรากฏการณ์ที่ไม่เคยเกิดขึ้นในรอบ 50 ปีของ จ.พะเยา ที่มีน้ำท่วมมากที่สุดเกือบทุกอำเภอ

เช่นเดียวกับที่**จังหวัดน่าน** สถานการณ์น้ำท่วมในพื้นที่ยังน่าเป็นห่วง น้ำป่าไหลเอ่อเข้าท่วมอำเภอเมืองน่าน ถนนบางเส้นทางผ่านสัญจรไม่ได้ เจ้าหน้าที่ฝ่ายปกครองประกาศแจ้งเตือนประชาชนให้เก็บของขึ้นที่สูง

ผู้สื่อข่าวรายงานวันที่ 22 สิงหาคม 2567 สถานการณ์น้ำท่วมที่ จ.น่าน ยังน่าเป็นห่วง โดยโครงการชลประทานน่าน รายงานสถานการณ์น้ำลุ่มน้ำน่านตอนบน บริเวณสถานีวัดน้ำของกรมชลประทาน 3 สถานี ดังนี้

1.สถานี N64 บริเวณบ้านผาขวาง อำเภอเมือง จังหวัดน่าน ระดับน้ำ 12.55 เมตร ปริมาณน้ำ 1,396.50 ลบ./วินาที ระดับตลิ่ง 9.50 เมตร สูงกว่าระดับตลิ่ง 3.05 เมตร มีแนวโน้มเพิ่มขึ้น

2.สถานี N1 บริเวณสะพานพัฒนาภาคเหนือ อำเภอเมือง จังหวัดน่าน ระดับน้ำ 8.42 เมตร ปริมาณน้ำ 1,394.60 ลบ./วินาที ระดับพนังกั้นน้ำ 8.50 เมตร ต่ำกว่าระดับพนังกั้นน้ำ 0.08 เมตร มีแนวโน้มเพิ่มขึ้น

3.สถานี N13A บริเวณบ้านบุญนาค อำเภอเวียงสา จังหวัดน่าน ระดับน้ำ 8.65 เมตร ปริมาณน้ำ 2,450.50 ลบ./วินาที ระดับตลิ่ง 6.50 เมตร สูงกว่าระดับตลิ่ง 2.15 เมตร มีแนวโน้มเพิ่มขึ้น

โครงการชลประทานน่าน แจ้งว่า สถานการณ์น้ำมีแนวโน้มปริมาณน้ำที่เพิ่มขึ้น และจะติดตามสถานการณ์น้ำอย่างใกล้ชิด ขณะที่ทางจังหวัด แจ้งเตือนให้ประชาชนบริเวณบ้านท่าล้อ และบ้านแสงดาว ตำบลฝายแก้ว อำเภอภูเพียง จังหวัดน่าน เก็บของขึ้นที่สูง หลังระดับน้ำได้ล้นพนังกั้นน้ำเข้าท่วมบ้านเรือนประชาชน และเอ่อล้นท่วมผิวจราจร โดยทางเทศบาลเมืองน่านได้มีการเตรียมเครื่องสูบน้ำและปิดประตูระบายน้ำทั้งหมดบริเวณริมน้ำน่าน

ส่วนที่**จังหวัดเชียงราย** เกิดน้ำป่าไหลหลากเข้าท่วมอำเภอเทิง เขตเทศบาลตำบลเวียง และ ตำบลสันทรายงาม บ้านเรือนประชาชน และพื้นที่การเกษตรได้รับผลกระทบเสียหายเป็นวงกว้าง

Credit:
- กองบรรณาธิการ SPACEBAR


========================================

ID: 19002
Title: จี้ส่งแคนดิเดตชิง ‘รอง ปธ.สภาฯ คนที่ 1’ ชี้สัปดาห์หน้าควรเลือกได้แล้ว
Slug: wan-muhamad-noor-urge-candidates-to-be-sent-to-run-for-the-first-vice-president-of-hor
Published At: 2024-08-22 12:16:22
Locale: th
Excerpt: ‘วันนอร์’ จี้เร่งเคาะส่งชื่อ ‘รองประธานสภาฯ คนที่ 1’ เตรียมคุย ‘วิป 3 ฝ่าย’ พรุ่งนี้ ชี้สัปดาห์หน้าควรเลือกได้แล้ว ปัด ‘เพื่อไทย’ ทวงคืนเก้าอี้ ‘ประธานสภาฯ’ ลั่นเป็นเรื่อง ‘ฝ่ายนิติบัญญัติ’ ยันไร้อำนาจกดดัน ทำงานสบายๆ
Category: การเมือง, politics
Tags: 

Highlights:
- ‘วันนอร์’ จี้เร่งเคาะส่งชื่อ ‘รองประธานสภาฯ คนที่ 1’
- เตรียมคุย ‘วิป 3 ฝ่าย’ พรุ่งนี้ ชี้สัปดาห์หน้าควรเลือกได้แล้ว 
- เผย ‘ประชาชาติ’ ส่ง ‘ทวี’ เป็นนั่งรัฐมนตรี ‘ครม.แพทองธาร 1’
- ปัด ‘เพื่อไทย’ ทวงคืนเก้าอี้ ‘ประธานฯ’ ลั่นเป็นเรื่อง ‘ฝ่ายนิติบัญญัติ’ ยันไร้อำนาจกดดัน ทำงานสบายๆ

Content:

**วันมูหะมัดนอร์ มะทา** ประธานรัฐสภา และประธานสภาผู้แทนราษฎร ให้สัมภาษณ์ถึงกรณีการดำรงตำแหน่งของรักษาการ ว่า งานของรัฐสภาก็ยังสามารถขับเคลื่อนไปได้ ไม่ว่าจะเป็นเรื่องงบประมาณ รัฐบาลรักษาการก็สามารถเสนอมาเพื่อเข้าสู่คณะกรรมาธิการ และเมื่อคณะกรรมาธิการวิสามัฐพิจารณางบประมาณรายจ่ายปี 2568 ดำเนินการพิจารณาเสร็จสิ้น ก็จะเข้าสู่วาระที่ 2-3 ในการประชุมสภาผู้แทนราษฎร ครม.รักษาการ ก็สามารถเสนอมาได้ โดยกำหนดเวลาการพิจารณาให้เสร็จสิ้นภายใน 105 วัน

ส่วนการส่งรายชื่อของคณะรัฐมนตรี (ครม.) เป็นเรื่องของรัฐบาลนายกรัฐมนตรี ซึ่งได้รับการโปรดเกล้าแล้ว จะเป็นคนเสนอรายชื่อของ ครม.ชุดใหม่ เพื่อโปรดเกล้าต่อไป

สำหรับสัดส่วนของพรรคประชาชาติ ผมทราบจากรายงานการประชุมคณะกรรมการบริหารพรรค ว่าได้มีมติเรียบร้อยแล้ว โดยส่งชื่อของ พ.ต.อ.ทวี สอดส่อง ในฐานะหัวหน้าพรรคประชาชาติ เป็นรัฐมนตรี ส่วนจะไปอยู่กระทรวงใด เป็นเรื่องของนายกฯ ตัดสินใจ รายละเอียดอื่นๆ ผมยังไม่ทราบ ทราบเพียงว่าเสนอชื่อตามสัดส่วนโควตาพรรคการเมือง 

ส่วนกระแสข่าวที่พรรคประชาชาติ เคยขอเก้าอี้รัฐมนตรี 2 ที่นั่งนั้น วันมูหะมัดนอร์ ระบุว่า ไม่ทราบเรื่องนี้ เพราะไม่ได้เป็นหนึ่งในกรรมการบริหารพรรค รู้เพียงว่าส่งไป 1 รายชื่อเท่านั้น

เมื่อถามถึงตำแหน่งประธานสภาฯ ที่มีกระแสข่าวว่าพรรคเพื่อไทยจะทวงคืนเก้าอี้ วันมูหะมัดนอร์ กล่าวว่า เก้าอี้ประธานสภาฯ เป็นเรื่องของ สส. และเป็นกระบวนการของฝ่ายนิติบัญญัติ ไม่เกี่ยวกับฝ่ายบริหาร ส่วนรองประธานสภาฯ คนที่ 1 เนื่องจากว่า ปดิพัทธ์ สันติภาดา ได้ออกจากตำแหน่งไป ก็รอทางวิปรัฐบาล และวิปฝ่ายค้านส่งรายชื่อมา สำนักเลขาธิการสภาผู้แทนราษฎร และกองการประชุมพร้อมที่จะจัดให้มีการเลือกรองประธานสภาฯ คนที่1 ทันทีที่ได้รับแจ้งจากประธานวิปทั้งสองฝ่าย

ในวันพรุ่งนี้ (23 ส.ค.) จะย้ำอีกครั้ง เพราะจะมีการประชุมวิป 3 ฝ่าย เพื่อพิจารณาการประชุมร่วม โดยมีวาระที่จำเป็นต้องประชุมภายในวันที่ 30 ส.ค.นี้ 

เมื่อถามว่า การเลือกรองประธานสภาฯ คนที่ 1 ที่ล่าช้า เป็นเพราะว่าต้องรอจัดตั้ง ครม.ชุดใหม่ ซึ่งเป็นการต่อรองเก้าอี้ของพรรคร่วมรัฐบาลหรือไม่ วันมูหะมัดนอร์ กล่าวว่า เรื่องนี้เป็นเรื่องของวิปทั้งสองฝ่าย ทางสำนักงานเลขาธิการสภาผู้แทนราษฎร และกองการประชุม ได้เตรียมวาระและเครื่องมือสำหรับการเลือกไว้ทั้งหมดแล้ว จะพยายามให้เสร็จสิ้นโดนเร็ว โดยมีภาระหน้าที่ของประธานฯ และรองประธานฯ ที่ต้องปฏิบัติร่วมกัน ผ่านการมอบหมายงาน

ผมมองว่า ในสัปดาห์หน้าควรเลือกได้แล้ว ยืนยันว่าไม่มีอำนาจกดดันจากฝ่ายใด ทำงานสบาย ๆ


### **เป็นเพียงหน่วยรับเรื่อง! แจงต้องตรวจสอบรายละเอียดข้อร้องเรียนจริยธรรมปม ‘บิ๊กป้อม’ หยุมหัวนักข่าว** 

ส่วนที่มีผู้ร้องสอบจริยธรรม พล.อ.ประวิตร วงษ์สุวรรณ สส.บัญชีรายชื่อ และหัวหน้าพรรคพลังประชารัฐ สืบเนื่องจากกรณี ‘คุกคามนักข่าว’ ประธานสภาผู้แทนราษฎร ให้ความเห็นว่า สภาฯ เป็นเพียงหน่วยงานรับเรื่องเท่านั้น โดยฝ่ายกฎหมายจะต้องดูสิ่งที่ปรากฏ เพื่อพิจารณาว่าจะดำเนินการอย่างไรต่อไป คงจะต้องมีการตรวจสอบ ทั้งยังเป็นหน้าที่ของประธานรัฐสภาที่จะต้องส่งให้หน่วยงานที่เกี่ยวข้อง เช่น คณะกรรมการป้องกันและปราบปรามการทุจริตแห่งชาติ (ป.ป.ช.) หรือศาลฎีกา

### **ไม่มีอำนาจชี้ขาด เตรียมส่งให้หน่วยงานตาม รธน.วินิจฉัย**

ดังนั้น ประธานสภาฯ ไม่ได้มีหน้าที่วินิจฉัยว่าความ ถ้าเขาเรียกร้องถูกต้อง ข้อกฎหมายถูกต้อง ก็ต้องส่งให้หน่วยงานที่พิจารณาเรื่องนี้ ในรัฐธรรมนูญกำหนดไว้ชัดเจนว่า จะต้องส่งให้หน่วยงานใด ขอให้รอฝ่ายกฎหมายเสนอมาให้กับประธานสภาฯ เพราะยังไม่เห็นคำร้อง เป็นเรื่องจริยธรรมหรือร้องเรื่องอะไร ยืนยันว่า สภาฯ ไม่ได้มีอำนาจพิจารณาเรื่องนี้

ขอให้ดูว่าร้อง พล.อ.ประวิตร ในฐานะใด ในฐานะ สส. ก็เป็นเรื่องของคณะกรรมการจริยธรรม สภาผู้แทนราษฎร แต่ถ้าเรื่องอื่นที่ไม่เกี่ยวข้องกับการปฏิบัติงานของ สส. อาจเป็นเรื่องของหน่วยงานอื่น ต้องดูในรายละเอียด เพราะเหตุเกิดขึ้นนอกสภาฯ

### **ตรวจรับอาคารรัฐสภา 100% แล้ว**

อีกด้าน **ว่าที่ร้อยตํารวจตรี อาพัทธ์ สุขะนันท์** เลขาธิการสภาผู้แทนราษฎร ให้สัมภาษณ์ความคืบหน้าการตรวจรับอาคารรัฐสภา ว่า **ยังมีงานที่เหลืออยู่ แต่เกือบครบ 100%** ส่วนในการตรวจรับครั้งสุดท้าย กรรมการตรวจการจ้าง ทั้งเสียงข้างมากและเสียงข้างน้อยมีความเห็นที่ขัดแย้งกัน ซึ่งในฐานะหัวหน้าส่วนราชการ ก็ต้องวินิจฉัยว่ามีความเห็นอย่างไร จึงได้สอบถามความคิดเห็นทั้ง 2 ฝ่าย รวมถึงผู้คุมงาน ที่ปรึกษา และขอความเห็นจากสำนักกฎหมาย และปรึกษากับพนักงานอัยการ

ท่านให้ความเห็นว่า ในกรณีนี้หัวหน้าส่วนราชการต้องใช้ดุลพินิจในการวินิจฉัยและชั่งน้ำหนัก ว่าจะเลือกความเห็นของฝั่งใด โดยผมได้วินิจฉัยเห็นตามเสียงข้างมาก จึงได้วินิจฉัยเมื่อวันที่ 4 กรกฎาคม 2567 ถือเป็นการผู้รับจ้างรับมอบงานหนึ่งร้อยเปอร์เซ็นต์ จากผู้รับจ้าง

### **เตรียมข้อต่อสู้คดีปม ‘ซิโน-ไทย’ ฟ้องไว้แล้ว**

เมื่อถามว่า หากมีการรับมอบกังวลหรือไม่ หากนำไปสู่การร้องถึงปัญหาการก่อสร้างต่าง ๆ เลขาธิการสภาฯ กล่าวว่า เราต้องยอมรับข้อเท็จจริงประกาศหนึ่งว่า การส่งมอบงานแต่ละอย่าง พอรับมอบแล้วก็ต้องมีการใช้งาน แม้จะไม่ได้เข้ามาใช้งาน 100% แต่ก็มีการทยอยส่งมอบงาน ทยอยใช้ในแต่ละส่วน ซึ่งอาจมีข้อบกพร่อง แต่ต้องไปดูว่าเกิดจากการใช้งานหรือการก่อสร้าง ส่วนประเด็นที่เมื่อมีการรับมอบงานแล้ว ระหว่างสำนักงานและผู้รับจ้าง เรามีสัญญาข้อผูกพันระยะเวลา 2 ปี ที่จะดำเนินการแก้ไขชำรุดในส่วนที่เป็นข้อบกพร่อง

ส่วนกรณีที่บริษัท ซิโน-ไทย เอ็นจีเนียริ่งแอนด์คอนสตรัคชั่นฯ ฟ้องศาลปกครอง ตั้งแต่ปี 2563 เนื่องจากสำนักเลขาธิการสภาฯ รับมอบล่าช้า ทำให้เกิดความสูญเสียนั้น ว่าที่ร้อยตํารวจตรี อาพัทธ์ กล่าวว่า ศาลปกครองมีการเรียกพยานที่เกี่ยวข้องทั้ง 2 ฝ่าย ซึ่งมีการกำหนดพิจารณาคดีนัดแรกในเดือนสิงหาคม

ส่วนมีความกังวลในคดีนี้หรือไม่นั้น เราได้ปรึกษากับพนักงานอัยการ เราก็มีข้อกฎหมาย และข้อเท็จจริงที่จะใช้ต่อสู้ในเรื่องที่ผู้รับจ้างฟ้องมา

Credit:
- กองบรรณาธิการ SPACEBAR
- ปารย์ โพธิ์ปริสุทธิ์


========================================

ID: 19001
Title: เปิดปม 6 ประเด็นหลัก ทำไทยเสียเปรียบจากสินค้าราคาถูกจากจีน
Slug: economic-business-cheap-products-china
Published At: 2024-08-22 11:59:15
Locale: th
Excerpt: นักวิชาการ สะท้อนปัญหาสินค้าราคาถูกจากจีนทะลักเข้าไทย เปิด 6 ประเด็นสำคัญที่ทำให้คนไทยเสียเปรียบ โดยเฉพาะกฎกติกาของไทย ชี้ต้องเร่งแก้ไขและกำหนดให้มียุทธศาสตร์ระดับประเทศที่ชัดเจน
Category: ธุรกิจ-เศรษฐกิจ, business, เศรษฐกิจ, economics
Tags: 

Highlights:
- คนไทยเสียเปรียบ โดยเฉพาะกฎกติกา

- ต้องร่วมมือกันหลายหน่วยงาน

- มียุทธศาสตร์ระดับประเทศที่ชัดเจน


Content:

ดร.สันติธาร เสถียรไทย ที่ปรึกษาด้านเศรษฐกิจแห่งอนาคต สถาบันวิจัยเพื่อการพัฒนาประเทศไทย (TDRI) ได้โพสต์ข้อความผ่านทางเฟซบุ๊ก [สันติธาร เสถียรไทย](https://web.facebook.com/story.php?story_fbid=992972322841794&id=100063871053873&mibextid=oFDknk&rdid=3oirjprcfIhLIgdV) สะท้อนถึงปัญหาการนำเข้าสินค้าราคาถูกจากจีน มาขายในประเทศไทย โดยข้อความระบุว่า **หากเปรียบปัญหาสินค้านำเข้าราคาถูกทะลักเข้าไทยเสมือน‘ปัญหาน้ำท่วม’ การจะแก้ปัญหาอาจต้องเริ่มจากการเข้าใจว่าทำไม ‘น้ำ’ (สินค้าจากจีน) ถึงล้น และน้ำเหล่านี้ไหลผ่าน‘แม่น้ำ’ (ช่องทางการขาย) สายไหนบ้างมาที่ไทย**

ในฐานะคนที่เคยทำงานในธุรกิจแพลตฟอร์มและวิเคราะห์การค้า-การลงทุนระหว่างประเทศมานาน วันนี้ อยากชวน**แกะประเด็นใหญ่**ของประเทศนี้ที่ผมคิดว่ามีความซับซ้อนสูงเพราะมีหลายปัญหาถูกมัดรวมอยู่ด้วยกัน เริ่มจาก 6 แม่น้ำที่เป็นเส้นทางสำคัญที่สินค้าไหลเข้าประเทศตามภาพแผนผังประกอบด้านล่าง

**1)Trader คนไทย (offline/online)** – ผู้ขายไทยนำเข้าสินค้าจากจีน เพื่อขายในร้านค้าทั่วไปในไทยหรือ ผ่านแพลตฟอร์มอีคอมเมิร์ซ เช่น Shopee Lazadaและ Tiktok เพื่อขายให้ผู้บริโภคไทย

**ผลกระทบ**: อาจมีผลเสียต่อผู้ผลิตในประเทศเพราะต้องแข่งกับสินค้านำเข้าราคาถูก แต่อย่างน้อยรายได้ยังอยู่กับคนไทยที่นำสินค้าเข้ามาขาย

**2)Crossborder sellers** – ผู้ขายในต่างประเทศใช้แพลตฟอร์มอีคอมเมิร์ซต่าง ๆ เพื่อขายตรงให้กับผู้บริโภคไทยโดยไม่ต้องจดทะเบียนในประเทศ

**ผลกระทบ** : เพราะผู้ขายไม่ได้อยู่ในประเทศอาจสามารถหลีกเลี่ยงกฎหมายและภาษีไทย ทำให้ได้เปรียบผู้ขายในประเทศ

**3)Trader ต่างชาติแปลงตัวเป็นไทย** - ผู้ขายต่างชาติ เปิดธุรกิจและร้านค้าออนไลน์ในไทย แต่ส่วนใหญ่ขายสินค้านำเข้าจากจีน 

**ผลกระทบ** : ผู้ขายต่างชาติในร่างไทยเหล่านี้ใช้ช่องโหว่ทางกฎหมายและมักหลีกเลี่ยงภาษี ทำให้เกิดความได้เปรียบเหนือธุรกิจในท้องถิ่นในหลายมิติ (และปัญหานี้ก็ไม่ได้อยู่แต่ในภาคการค้าเท่านั้นแต่กระทบหลายอุตสาหกรรมเลย)

**4)Factory2consumer โมเดล** - แพลตฟอร์มอีคอมเมิร์ซเช่น Temu อาจช่วยให้โรงงานในจีนสามารถ bypass ร้านค้า ขายตรงให้กับผู้บริโภคไทย ถือเป็นรูปแบบใหม่ล่าสุด

**ผลกระทบ** : เพราะผู้ขายไม่ได้อยู่ในประเทศอาจสามารถหลีกเลี่ยงกฎหมายและภาษีไทย ทำให้ได้เปรียบผู้ขายในประเทศ และสามารถขายได้ในราคาถูกมาก นอกจากนี้การควบคุมคุณภาพสินค้าและบริการอาจยากยิ่งขึ้นเพราะไม่มี “ผู้ขาย” ชัดเจน 

**โจทย์สำคัญ** : จะสังเกตได้ว่าปัญหาสำคัญของช่องทาง 2)-4) คือการไม่บังคับใช้กฎกติกาที่มีของไทย ทั้งเรื่องมาตราฐานสินค้า ภาษีต่าง ๆ ฯลฯ กับคนขายต่างชาติทั้งที่อยู่ในประเทศและนอกประเทศ (crossborder) กลายเป็นว่าทำให้กฎกติกาของไทยทำให้คนไทยเสียเปรียบเสียเอง 

หัวใจคืออย่างน้อยควรสร้าง Level playing field ทางกฎกติกา ด้วยการบังคับใช้กฎหมายของไทยที่มีอยู่แล้วกับธุรกิจและคนขายต่างชาติที่อยู่ในและนอกประเทศทั้งการคุ้มครองผู้บริโภค, ภาษีและพรบ ธุรกิจต่างด้าว 

เท่าที่ผมเข้าใจบางส่วนเป็นปัญหาเรื่องช่องโหว่ทางกฎหมายที่ต้องมีการอุดรอยรั่วแต่บางส่วนเป็นแค่เรื่องการบังคับใช้กฎที่มีอยู่แล้วแต่ขอยังไม่ลงรายละเอียดตรงนี้

**5) China +1 โมเดล** - สงครามการค้าทำให้บริษัทข้ามชาติเปลี่ยนยุทธศาสตร์จากที่เคยส่งออกจากโรงงานในจีนไปอเมริกาตรง เปลี่ยนเป็นส่งจากจีนมาไทยก่อนแล้วค่อยไปอเมริกา ในกรณีนี้ไทยนำเข้าวัตถุดิบหรือสินค้ากึ่งสำเร็จรูปจากจีนเพื่อใช้ในการผลิตสินค้าเพื่อส่งออกไปยังประเทศอื่นๆ

**ผลกระทบ** : การนำเข้าประเภทนี้ส่งผลให้เกิดการขาดดุลการค้ากับจีนก็จริง แต่ในขณะเดียวกันก็ช่วยกระตุ้นการส่งออกไปยังตลาดอื่นๆ อาจทำให้เกินดุลกับประเทศอื่นๆ มากขึ้น (เช่น สหรัฐฯ) จึงไม่ควรดูแต่ดุลการค้าไทย-จีนเท่านั้น อาจได้ภาพไม่ครบ และหากกีดกันสินค้าประเภทนี้อาจมีต้นทุนกับผู้ผลิตในประเทศไทยสูง

**โจทย์สำคัญ** : ในอนาคตต้องพยายามดึงการผลิตให้มาอยู่ในประเทศให้มากที่สุดและพัฒนาศักยภาพแรงงาน ให้สร้าง Value added ได้มากขึ้น จะได้ลดการนำเข้า, เพิ่มมูลค่าให้การส่งออก, สร้างงาน-รายได้ในประเทศ (เช่น อุตสหากรรมนิกเกิลในอินโดนีเซีย) 

**6) แพลตฟอร์มต่างชาติ** - แพลตฟอร์มเป็นของคนสัญชาติใด จดทะเบียนในไทยหรือไม่

เรื่องนี้ชอบถูกผสมเข้าไปกับประเด็นที่ว่าคนขายเป็นคนไทยหรือเปล่า และ ผู้ผลิตสินค้าอยู่ในไทยหรือเปล่า ซึ่งล้วนแต่เป็นคนละประเด็นกัน 

**โจทย์สำคัญ** : ความจริงประเด็นอาจไม่ได้อยู่ที่แพลตฟอร์มเป็นสัญชาติไหน เพราะแพลตฟอร์มไทยก็อาจนำสินค้าเข้าจากจีนหากต้นทุนถูกกว่าผลิตเอง และแพลตฟอร์มต่างชาติก็มีคนขายสัญชาติไทย

**หัวใจ คือไม่ว่าเป็นแพลตฟอร์สัญชาติไหนหากมีธุรกิจในไทยก็ควร** :

\- ปฏิบัติตามกฎหมายไทย

\- จ่ายภาษีในไทย 

\- และจะให้ดีต้องช่วยพัฒนา SME ไทยด้วย โดยเราควรเปลี่ยนวิกฤตเป็นโอกาส ใช้แพลตฟอร์มต่างชาติที่มีสาขาในหลายประเทศเป็นช่องทางช่วยส่งเสริมการส่งออกสินค้าไทย พัฒนา SME ให้กลายเป็น exporter ได้เจาะตลาดใหม่ๆ อย่างที่หลายประเทศก็ทำมาแล้ว 

**แต่ประเด็นที่แก้ยากที่สุดและเป็น ’ต้นน้ำ‘ ของปัญหาก็คือสภาวะกำลังผลิตเกินในประเทศจีน (Oversupply/Overcapacity) - ทำให้ต้องระบายส่งออกสินค้าในราคาถูกสู่โลก ซึ่งทำให้ไปแข่งกับสินค้าส่งออกไทยในตลาดอื่นอีกด้วย เสมือนน้ำที่ล้นเขื่อนต่อให้เราพยายามกั้นแม่น้ำต่าง ๆ สุดท้ายน้ำก็จะไหลมาอยู่ดีในช่องทางใหม่ ๆ ต่อให้ปิดรูรั่วทางกฎหมายที่ไม่เท่าเทียมก็ต้องยอมรับว่าหลายสินค้าจากจีนก็อาจจะต้นทุนถูกกว่าไทยอยู่ดี**

เรื่องนี้เป็นปัญหาระดับโลกที่ไม่ได้แก้ได้ง่าย ๆ หลายธุรกิจหาตลาดส่งออกใหม่, สร้างแบรนด์, และ ขยับขึ้น value chain เพื่อไม่ต้องแข่งกับสินค้าราคาถูกโดยตรง แต่แน่นอนไม่ใช่ทุกคนทำได้ ส่วนบางประเทศเลือกใช้กำแพงภาษีหรือมาตราการป้องกันการทุ่มตลาดในบางสินค้า แต่ก็ต้องระวังเพราะหากทำผิดพลาดอาจเป็นการเพิ่มต้นทุนให้ธุรกิจในประเทศและทำให้ค่าครองชีพสูงขึ้นอีก

ขอส่งท้ายว่าในบทความสั้น ๆ คงไม่สามารถพูดถึงการแก้ปัญหาอย่างลงลึก แต่ที่แน่ ๆ นี่คงไม่ใช่ปัญหาที่กระทรวงใดกระทรวงหนึ่งจะแก้ได้แต่ต้องร่วมมือกันหลายหน่วยงานและมียุทธศาสตร์ระดับประเทศที่ชัดเจน

บทความนี้ไม่ได้ต้องการจะกล่าวโทษประเทศใดเป็นพิเศษเพราะปัญหานี้อาจมาจากประเทศไหนก็ได้ และหลายข้อก็เป็นปัญหาที่ประเทศเราต้องรีบแก้ไขที่ตัวเราเอง

Credit:
- กองบรรณาธิการ SPACEBAR


========================================

ID: 18998
Title: ช้างตัวสุดท้ายในสวนสัตว์แอฟริกาใต้ถูกปล่อยคืนสู่ป่าแล้วหลังถูกกักขังนาน 40 ปี 
Slug: last-elephant-at-south-african-zoo-freed-after-40-years
Published At: 2024-08-22 11:48:45
Locale: th
Excerpt: ‘ชาร์ลี’ ช้างตัวสุดท้ายในสวนสัตว์แอฟริกาใต้ถูกปล่อยคืนสู่ป่าแล้วหลังถูกกักขังนาน 40 ปี ด้วยความร่วมมือขององค์กรสวัสดิภาพสัตว์ 
Category: ต่างประเทศ, world, สิ่งแวดล้อม, environment
Tags: 

Highlights:
- ‘ชาร์ลี’ ช้างตัวสุดท้ายในสวนสัตว์แห่งชาติของแอฟริกาใต้ได้รับการปล่อยคืนสู่ธรรมชาติแล้วหลังจากถูกกักขังเป็นเวลานาน 40 ปี 
- ในช่วงไม่กี่ปีที่ผ่านมา กลุ่มสวัสดิภาพสัตว์ได้เรียกร้องให้มีการปล่อยช้างตัวนี้เนื่องจากเป็นห่วงสุขภาพของมัน 
- มูลนิธิ EMS ผู้สนับสนุนสิทธิสัตว์ป่า ประกาศว่า “หลังจากการเดินทางอันน่าตื่นเต้นยาวนานถึง 4 ชั่วโมงเพื่อไปสู่อิสรภาพ ชาร์ลีได้มาถึงบ้านใหม่ของมันที่เขตรักษาพันธุ์สัตว์ป่าชัมบาลา ในจังหวัดลิมโปโปแล้ว...” 

Content:

**‘ชาร์ลี’ ช้างตัวสุดท้ายในสวนสัตว์แห่งชาติของแอฟริกาใต้ได้รับการปล่อยคืนสู่ธรรมชาติแล้วหลังจากถูกกักขังเป็นเวลานาน 40 ปี** 

ชาร์ลีถูกจับได้เมื่อปี 1984 จากอุทยานแห่งชาติฮวางเก ประเทศซิมบับเว ตอนที่มันอายุได้ 2 ขวบ และถูกนำตัวไปไว้ที่คณะละครสัตว์บอสเวลล์ วิลกี (Boswell Wilkie Circus) ในแอฟริกาใต้ และถูกฝึกให้แสดงกลอุบายต่างๆ ต่อมาในช่วงต้นทศวรรษปี 2000 ชาร์ลีก็ถูกย้ายไปยังสวนสัตว์แห่งชาติของประเทศ 

ในช่วงไม่กี่ปีที่ผ่านมา กลุ่มสวัสดิภาพสัตว์ได้เรียกร้องให้มีการปล่อยช้างตัวนี้เนื่องจากเป็นห่วงสุขภาพของมัน  

เมื่อวันอังคาร (20 ส.ค.) มูลนิธิ EMS ผู้สนับสนุนสิทธิสัตว์ป่า ได้ประกาศว่า **“หลังจากการเดินทางอันน่าตื่นเต้นยาวนานถึง 4 ชั่วโมงเพื่อไปสู่อิสรภาพ ชาร์ลีได้มาถึงบ้านใหม่ของมันที่เขตรักษาพันธุ์สัตว์ป่าชัมบาลา ในจังหวัดลิมโปโปแล้ว**...เหตุการณ์ประวัติศาสตร์ดังกล่าวเกิดขึ้นหลังจากการเจรจากับรัฐบาลแอฟริกาใต้เป็นเวลาหลายปี หลังจากที่มูลนิธิ EMS และองค์กรสวัสดิภาพสัตว์ ‘Four Paws’ ได้แสดงหลักฐานทางวิทยาศาสตร์เพื่อชี้ให้เห็นว่าช้างต้องทนทุกข์ทรมานในสวนสัตว์” 

นอกจากนี้ ยังมีรายงานว่า ชาร์ลีต้องมาเห็นช้างตัวอื่นตาย 4 ตัว รวมถึงลูกของชาร์ลีเองด้วยซึ่งอายุยังไม่ถึง 1 เดือน และในปี 2019 มีการแสดงความกังวลว่าชาร์ลีแสดงอาการทุกข์ทรมานซึ่งมักจะเกิดขึ้นกับสัตว์ที่ถูกเลี้ยงไว้ในกรง 

สถาบันความหลากหลายทางชีวภาพแห่งชาติของแอฟริกาใต้ ซึ่งบริหารสวนสัตว์แห่งนี้ ออกมาปฏิเสธข้อกล่าวหาดังกล่าว โดยระบุว่า **“มันเป็นพฤติกรรมที่เรียนรู้จากการใช้ชีวิตในคณะละครสัตว์มาหลายปี่ และชาร์ลีไม่อาจลืมได้หมดสิ้น”** แต่มูลนิธิ EMS แย้งว่า เหตุผลที่ทางสวนสัตว์แจ้งมา “**ไม่ถูกต้อง”** 

องค์กรสวัสดิภาพสัตว์ Four Paws และมูลนิธิ EMS กล่าวในแถลงการณ์ว่า “การปลดระวางช้างตัวนี้ถือเป็นก้าวสำคัญของช้างชาร์ลี และยังส่งผลต่อสวัสดิภาพสัตว์ที่ดีขึ้นในแอฟริกาใต้ด้วย”  

_“เราและพันธมิตรของเราทำงานอย่างไม่รู้จักเหน็ดเหนื่อยเพื่อยุติความเหงาของชาร์ลี และหวังที่จะเห็นมันเติบโตได้ในบ้านที่เหมาะสม”_ โจเซฟ ฟาบีแกน ประธานเจ้าหน้าที่บริหารของ Four Paws กล่าว 

บ้านใหม่ของชาร์ลีเป็นเขตรักษาพันธุ์สัตว์ป่าขนาด 10,000 เฮกตาร์ซึ่งมีช้างชุกชุมและเป็นที่รู้จักกันดีว่าสามารถฟื้นฟูสัตว์กลับคืนสู่ป่าได้สำเร็จ โดยระหว่างที่ชาร์ลีอยู่ที่นั่น มันจะได้รับการดูแลอย่างใกล้ชิดจากผู้เชี่ยวชาญด้านสัตวแพทย์และพฤติกรรม “ความฝันของเราคือการให้ชาร์ลีเรียนรู้ที่จะเป็นช้างในแบบที่มันเคยเป็นมาตลอด และในไม่ช้านี้ มันจะได้พบปะและปรับตัวเข้ากับชุมชนช้างในป่าที่ชัมบาลา” มูลนิธิ EMS กล่าว 

ดร.อามีร์ คาลิล สัตวแพทย์ผู้เป็นหัวหน้าทีมเคลื่อนย้ายช้าง บอกกับสำนักข่าวว BBC ว่า _“แม้การทารุณกรรมช้างในกรงจะยังมีผลกระทบหลงเหลืออยู่ แต่ยังมีโอกาสในการฟื้นตัวได้เสมอ”_ 

**เมื่อถามถึงความกังวลว่าชาร์ลีจะรับมือกับสภาพแวดล้อมใหม่นี้ได้อย่างไร** ดร.คาลิล บอกว่า _“ตอนนี้เริ่มมีสัญญาณเชิงบวกในการปรับตัวเข้ากับสภาพแวดล้อมใหม่แล้ว และชาร์ลีก็ตื่นเต้นมากที่จะได้ยินเสียงช้างตัวอื่นๆ จากที่ไกลๆ ชาร์ลีเริ่มสื่อสารกับพวกมันแล้ว”_ 

_“จะต้องใช้เวลาสักระยะหนึ่งในการฝึกช้างให้สามารถพึ่งพาตัวเองได้ แต่เราต้องไม่ลืมว่าชาร์ลีเกิดในป่า มันใช้ชีวิตอย่างอิสระกับแม่เกือบ 2 ปี ตอนนี้ชาร์ลีอยู่ระหว่างการฟื้นฟูและให้อาหาร และเราวางแผนที่จะปล่อยมันไปยังพื้นที่ที่ใหญ่กว่าในอีกไม่กี่เดือนข้างหน้า เราเชื่อมั่นว่าชาร์ลีจะค่อยๆ ชินกับประสบการณ์ใหม่ๆ เหล่านี้ทีละน้อย”_ ดร.คาลิล กล่าวเสริม 

นอกจากนี้ มิเชล พิกโอเวอร์ ผู้อำนวยการมูลนิธิ EMS บอกกับสำนักข่าว AFP ด้วยว่า _“ยังมีช้าง 3 ตัวอยู่ในสวนสัตว์โจฮันเนสเบิร์กด้วย เรากำลังฟ้องร้องโจฮันเนสเบิร์กเกี่ยวกับประเด็นช้างเหล่านี้”_ 

ตามข้อมูลของ ‘SANparks’ หน่วยงานอนุรักษ์ของแอฟริกาใต้ ระบุว่า แอฟริกาใต้มีช้างป่ามากกว่า 25,000 ตัว ช้างแอฟริกันต้องเผชิญกับภัยคุกคามจากพรานล่าสัตว์ โดยช้างนับพันตัวถูกฆ่าอย่างผิดกฎหมายทุกปีเพื่อเอางา นอกจากนี้ ช้างยังต้องสูญเสียถิ่นที่อยู่อาศัยเนื่องจากการตั้งถิ่นฐานของมนุษย์ที่ขยายตัว 

Photo by Michele Spatari / AFP

Credit:
- กองบรรณาธิการ SPACEBAR


========================================

ID: 19000
Title: ‘สุทิน’ ยิ้มสู้ข่าวลือ ‘ภูมิธรรม’ จ่อคุมกลาโหม ยันทหารพร้อมช่วยน้ำท่วม 
Slug: sutin-klungsang-22-aug-2024
Published At: 2024-08-22 11:34:19
Locale: th
Excerpt: ‘สุทิน’ ยังยิ้มได้ หลังมีชื่อ ‘ภูมิธรรม’ จ่อเสียบ ‘รมว.กลาโหม’ แทน บอกเจ้าตัวยังขำๆ  ยันโผทหารเสร็จทันไทม์ไลน์เดิม เผย ‘ภูมิธรรม’ เรียกถกรับมือน้ำท่วมวันนี้ (22 ส.ค.) ส่วน ‘ทหาร’ ลงพื้นที่แล้ว

Category: การเมือง, politics, การเมืองระดับชาติ, national
Tags: 

Highlights:
- ‘สุทิน’ ยังยิ้มได้ หลังมีชื่อ ‘ภูมิธรรม’ จ่อเสียบ ‘รมว.กลาโหม’ แทน บอกเจ้าตัวยังขำๆ 
- ยันโผทหารเสร็จทันไทม์ไลน์เดิม เผย ‘ภูมิธรรม’ เรียกถกรับมือน้ำท่วมวันนี้ (22 ส.ค.) ส่วน ‘ทหาร’ ลงพื้นที่แล้ว


Content:

วันนี้ (22 ส.ค.) ที่ศาลหลักเมืองกรุงเทพฯ นอกจาก **ภูมิธรรม  เวชยชัย รองนายกฯและ รมว.พาณิชย์**  ที่เดินทางมาร่วมสักการะศาลหลักเมืองพร้อมกับ **แพทองธาร ชินวัตร นายกรัฐมนตรีแล้ว** อีกหนึ่งคนที่เดินทางมาร่วมงานวันนี้ คือ **สุทิน คลังแสง รมว.กลาโหม**

ช่วงหนึ่งผู้สื่อข่าวได้สอบถามสุทินถึงกระแสข่าวที่ ภูมิธรรม อาจมานั่งตำแหน่ง รมว.กลาโหม แทน โดย สุทิน ระบุว่า **ยังไม่มีใครทราบอะไร** ต่างคนต่างทำงานกัน และเห็นว่ามีหลายชื่อ แต่**ไม่แน่ใจว่าเป็นชื่อใคร** แต่**หากพรรคมีมติให้สลับไปกระทรวงอื่นก็ทำได้** 

พร้อมบอกว่า ยังไม่ได้คุยกับภูมิธรรมเรื่องงานในกองทัพ หากต้องมานั่ง รมว.กลาโหม แทน เพราะตัวท่านก็ยังขำอยู่ และไม่รู้ตัวว่าจะมาเป็น รมว.กลาโหม **ยืนยันวันนี้ผมยังยิ้มได้ ไม่มีปัญหา**

สุทิน ยังระบุ **ตัวเองไม่มีส่วนเข้าไปเกี่ยวข้องในเรื่องการจัดทำโผ ครม. ในพรรคเพื่อไทย** จึงไม่ทราบว่านิ่งหรือยัง แต่ยอมรับว่าพรรคเพื่อไทยจัดได้ง่ายกว่า 

เมื่อถามว่า**การจัดทำโผทหาร**ต้องรอให้ได้ รมว.กลาโหม คนใหม่ที่ชัดเจนก่อนหรือไม่ สุทินมองหากดูไทม์ไลน์**โผทหารต้องเสร็จภายใน 15 ก.ย.นี้** แต่ดูแล้วน่าจะมีปัญหา เพราะกว่าจะจัดตั้งรัฐบาลเรียบร้อย ต้องใช้เวลาอีกระยะหนึ่ง ซึ่งไม่รู้ว่าจะได้เมื่อไหร่ เพราะต้องรอตรวจสอบคุณสมบัติรัฐมนตรีใหม่ก่อน จากนั้น ถวายสัตย์ฯ และแถลงนโยบายต่อรัฐสภา 

ดังนั้นการทำโผทหารคงจะรอตรงนั้นไม่ได้ เนื่องจากต้องทำให้เกิดความต่อเนื่องและนำขึ้นทูลเกล้าฯ ให้ทันเวลา ซึ่งขณะนี้ยังหารือกันอยู่เรื่อยๆ ยังมีหลายจุดที่ต้องพูดคุยกัน แต่**ยืนยันเสร็จตามไทม์ไลน์ที่กำหนด**

ส่วนการจัดทำโผทหารต้องคำนึงถึงการรองรับการทำงาน นายกฯ คนใหม่ ด้วยหรือไม่ สุทิน ตอบว่า เราทำไปตามระบบซึ่งกองทัพมีขั้นตอนอยู่แล้ว

ส่วนการเตรียมพร้อมรับมือกับสถานการณ์น้ำท่วมขณะนี้ สุทิน ระบุ ได้สั่งการกองทัพไปเรียบร้อยแล้ว และได้มอบนโยบายไปว่า**หากเกิดภัยพิบัติพื้นที่ไหนให้ออกปฏิบัติโดยอัตโนมัติ** แต่หากเห็นว่าล่าช้าจะเร่งรัดให้เร็วขึ้น แต่**ขณะนี้กองทัพเริ่มลงพื้นที่แก้ไขปัญหาแล้ว เพราะทหารมีความพร้อมตลอดเวลา** 

นอกจากนี้ สุทิน ยังบอกว่า วันนี้พรรคเพื่อไทยเตรียมหารือเรื่องการบริหารจัดการน้ำ โดย ภูมิธรรม เวชยชัย รักษาการรองนายกฯ และ รมว.พาณิชย์  ปฏิบัติหน้าที่แทนนายกรัฐมนตรี และผู้เกี่ยวข้องทุกหน่วยงานเพื่อหาแนวทางป้องกัน ที่ผ่านมามีการสั่งการไปทุกกระทรวงแล้ว **พร้อมให้ความมั่นใจกับประชาชนว่า ในช่วงรอยต่อการจัดตั้งรัฐบาล การแก้ไขปัญหาดูแลความเดือดร้อนของประชาชนไม่มีปัญหา** เพราะ ครม .เดิม ก็ทำงานเต็มที่ทุกคน ไม่มีขาดช่วง

Credit:
- กองบรรณาธิการ SPACEBAR


========================================

ID: 18999
Title: เสริมสิริมงคลก่อนลุยงาน! ‘แพทองธาร’ ไหว้ศาลหลักเมือง-วัดพระแก้ว 
Slug: paetongtarn-and-ministers-pay-homage-to-the-bangkok-city-pillar-shrine-and-temple-of-the-emerald-buddha
Published At: 2024-08-22 11:31:32
Locale: th
Excerpt: ‘แพทองธาร’ นำทีมไหว้ ‘ศาลหลักเมือง-วัดพระแก้ว’ เอาฤกษ์-เอาชัย เสริมสิริมงคลก่อนลุยงาน ‘นายกฯ’
Category: การเมือง, politics
Tags: 

Highlights:
- ‘แพทองธาร’ นำทีมไหว้ ‘ศาลหลักเมือง-วัดพระแก้ว’ 
- เอาฤกษ์-เอาชัย เสริมสิริมงคลก่อนลุยงาน ‘นายกฯ’


Content:

**แพทองธาร ชินวัตร** นายกรัฐมนตรี เดินทางเข้าสักการะ**ศาลหลักเมือง กรุงเทพมหานคร** เพื่อเสริมสิริมงคล พร้อมด้วย ภูมิธรรม เวชยชัย รองนายกรัฐมนตรี และ รมว.พาณิชย์ ปฏิบัติหน้าที่แทนนายกรัฐมนตรี, สุริยะ จึงรุ่งเรืองกิจ รมว.คมนาคม, สุทิน คลังแสง รมว.กลาโหม และ สรวงศ์ เทียนทอง เลขาธิการพรรคเพื่อไทย

นายกรัฐมนตรี ได้กราบสักการะพระพุทธรูป พระบรมสารีริกธาตุ จากนั้น กราบสักการะองค์พระหลักเมืองจำลอง และผูกผ้าแพร 3 สี บนองค์พระหลักเมืองจำลอง ก่อนที่จะกราบสักการะและถวายพวงมาลัย องค์พระหลักเมือง ตลดจนกราบไหว้ องค์เทพารักษ์ทั้ง 5 ที่ศาลเทพารักษ์ พร้อมทั้งเติมน้ำมันตะเกียงพระประจำวันเกิด ซึ่งนายกฯ เกิดวันพฤหัสบดี และเติมน้ำมันตะเกียงลงในอ่างสะเดาะเคราะห์ ด้านเจ้าหน้าที่ยังได้มอบองค์จำลองศาลหลักเมือง เพื่อเป็นที่ระลึก พร้อมอวยพรวันเกิดให้นายกฯ อีกด้วย

จากนั้น คณะของนายกฯ ได้ถ่ายภาพหมู่ร่วมกันที่หน้า**วัดพระศรีรัตนศาสดาราม (วัดพระแก้ว)** และเดินไปวัดพระศรีรัตนศาสดาราม เพื่อสักการะพระแก้วมรกต พระคู่บ้านคู่เมืองประเทศไทย เพื่อความเป็นสิริมงคล

ระหว่างที่เดินไปยังวัดพระศรีรัตนศาสดาราม ผู้สื่อข่าวยังได้โอกาสถามแซวนายกฯ ถึงความรู้สึกที่เดินอยู่ท่ามกลาง รมว.กลาโหม 2 คน หลังมีกระแสข่าว ภูมิธรรม จะไปนั่ง รมว.กลาโหม ซึ่งคำถามนี้ถึงกับทำให้นายกฯ หัวเราะชอบใจ แต่ไม่ได้ตอบเรื่องดังกล่าว นอกจากนี้ ยังมีประชาชนทักทาย ว่า _“ดีใจมากเลย ที่เจอคนที่เลือกมากับมือ”_

ผู้สื่อข่าวตั้งข้อสังเกตด้วยว่า วันนี้ แพทองธาร ใส่ชุดโทนสีฟ้าคราม ซึ่งเป็นศรีมงคลประจำวันพฤหัสบดี (ช่วยส่งเสริมเรื่องการงาน) ขณะที่รัฐมนตรีบางส่วนก็ใส่เสื้อสีฟ้าด้วย

Credit:
- กองบรรณาธิการ SPACEBAR
- ณัฐพล โลวะกิจ


========================================

ID: 18997
Title: ปลดล็อก กม.ประชามติ ยกร่างรัฐธรรมนูญใหม่ไม่ง่าย?!
Slug: government-constitution-parliament-politics
Published At: 2024-08-22 11:09:24
Locale: th
Excerpt: Deep SPACE -- หลังจากที่เยื้อกันมานาน สุดท้ายร่าง พ.ร.บ.ว่าด้วยการออกเสียงประชามติ ก็ผ่านที่ประชุมสภาผู้แทนราษฎรเรียบร้อย โดยแก้ไขกฎหมายประชามติก่อน ปรับเกณฑ์จากเดิมให้เหลือเสียงข้างมากเพียงชั้นเดียว คือเสียงเห็นด้วยต้องมากกว่างดออกเสียง แต่ในความเป็นจริง การอแก้ไขรัฐธรรมนูญก็ไม่ได้ง่ายอย่างที่คิด ต้องผ่านด่านอีกมากมาย ติดตาม Deep SPACE..ลึกกว่าที่รู้
Category: Deep SPACE, deep-space
Tags: 

Highlights:
- ผ่านไปอย่างเงียบ ๆ แต่ท่วมท้น ร่าง พ.ร.บ.ว่าด้วยการออกเสียงประชามติ


- แก้ไขใจความสำคัญให้เหลือเพียงคะแนนเสียงชั้นเดียว

- แม้จะผ่านร่างฯเรียบร้อย แต่การแก้รัฐธรรมนูญไม่ง่ายอย่างที่คิด

Content:

**ช่วงบ่ายอ่อนวานนี้ วันพุธที่ 21 สิงหาคม 2567 ขณะที่สังคมกำลังพุ่งความสนใจไปที่การจัดโผครม.อิ๊ง1 จะลงเอยแบบไหนอย่างไร จะมีใครพรรคไหนบ้างที่ได้ไปต่อและไม่ได้ไปต่อ**

ในเวลาเดียวกัน ณ ที่รัฐสภา ที่ประชุมสภาผู้แทนราษฎร ได้ให้ความเห็นชอบร่าง พ.ร.บ.ว่าด้วยการออกเสียงประชามติ (ฉบับที่...) พ.ศ...ด้วยคะแนนเสียง**‘ท่วมท้น’**จำนวน 408 เสียง จากผู้ลงมติ 410 เสียง ไม่ลงคะแนน 2 เสียง

ทำให้การแก้ไขกฎหมายประชามติ หรือ พ.ร.บ.ว่าด้วยการออกเสียงประชามติ พ.ศ.2564 ที่รัฐสภาในยุค คสช.วางกลไกเอาไว้ซับซ้อน โดยเฉพาะเกณฑ์เสียงข้างมากสองชั้น เพื่อเป็นหลักประกันการออกเสียงประชามติในเรื่องสำคัญๆ จะต้องเป็นความเห็นพ้องร่วมกันของประชาชนส่วนใหญ่จริงๆ เท่านั้น

**แต่เมื่อฝ่ายการเมืองเกรง ‘ตกม้าตาย’ ในการลงประชามติจัดทำรัฐธรรมนูญฉบับใหม่ จึงเริ่มต้นที่การแก้ไขกฎหมายประชามติก่อน โดยปรับเกณฑ์จากเดิมให้เหลือเสียงข้างมากเพียงชั้นเดียวพอ**

นอกจากนั้น ยังเพิ่มเติมประเด็นอื่นๆ เพื่อให้เกิดความคล่องตัวและประหยัดงบประมาณค่าใช้จ่ายไปด้วย อาทิ การออกเสียงประชามติในคราวเดียวกับการเลือกตั้งทั่วไปและการเลือกตั้งระดับท้องถิ่นที่จะมีขึ้น รวมทั้ง สามารถทำผ่านระบบสื่ออิเล็กทรอนิกส์ได้ด้วย

เอาเป็นว่า หัวใจสำคัญของการแก้ไขครั้งนี้อยู่**ที่ ‘มาตรา 6’** ซึ่งเป็นการแก้ไขมาตรา 13 ว่าด้วยเกณฑ์ออกเสียงที่เป็นข้อยุติ ซึ่งพ.ร.บ.ประชามติฉบับเดิม กำหนดให้ใช้เสียงข้างมากเกินกึ่งหนึ่ง 2 ชั้น คือ ผู้มาออกเสียงต้องเกินกึ่งหนึ่งของผู้มีสิทธิ และเสียงเห็นชอบต้องเกินกึ่งหนึ่งของผู้มาใช้สิทธิ 

โดยแก้ไขให้ใช้เสียงข้างมากเพียงชั้นเดียว คือ เสียงข้างมากของผู้มาออกเสียง และให้เป็นคะแนนที่สูงกว่าคะแนนที่ไม่แสดงความคิดเห็นในเรื่องที่ทำประชามตินั้นด้วย กล่าวคือ เสียงข้างมากที่เห็นชอบ ต้องมีมากกว่าผู้ที่ลงคะแนนในช่อง **‘งดออกเสียง’**

ส่วนที่เหลือน่าจะเป็นประเด็นปลีกย่อย เช่น การกำหนดกรอบเวลาการออกเสียงประชามติต้องไม่เร็วกว่า 60 วัน และไม่ช้ากว่า 150 วัน นอกจากนั้น ยังมีประเด็นการสงวนความเห็นจากสส.พรรคภูมิใจไทย ที่ให้เพิ่มหลักเกณฑ์ต้องมีผู้ออกมาใช้สิทธิ 1 ใน 4 ของผู้มีสิทธิด้วย เพื่อเป็นเกณฑ์ที่ใช้สะท้อนเสียงส่วนใหญ่ของประชาชน 

**แต่ประเด็นดังกล่าวตกไปเพราะที่ประชุมไม่เห็นด้วย**

ทีนี้มีประเด็นที่ **‘ขัตติยา สวัสดิผล’** สส.บัญชีรายชื่อ พรรคเพื่อไทย อภิปรายไว้ตอนหนึ่งของการพิจารณาในวาระ 2-3 ซึ่งมีเนื้อหาเกี่ยวกับการแก้ไขรัฐธรรมนูญเอาไว้ว่า

_‘การแก้ไขพ.ร.บ.ประชามติ เพื่อนำไปสู่การแก้ไขรัฐธรรมนูญ 2560 ที่เป็นต้นตอวิกฤตของปัญหา โดยหนึ่งทศวรรษที่ผ่านมาพบประจักษ์พยานเหตุการณ์สำคัญ คือ ยุบพรรคก้าวไกล ตัดสิทธิกรรมการบริหารพรรค สั่งให้นายเศรฐา ทวีสิน พ้นจากตำแหน่งนายกรัฐมนตรี_ 

_และคำถามที่น.ส.แพทองธาร ชินวัตร นายกรัฐมนตรี เผชิญคือกังวลว่าจะซ้ำรอยการหลุดจากตำแหน่งหรือไม่ โดยเป็นสิ่งที่ทำให้เห็นว่าการเมืองไทยไร้เสถียรภาพ บริหารประเทศไม่ต่อเนื่อง ไม่แน่นอน ซึ่งเป็นวิกฤตที่มีต้นตอจากรัฐธรรมนูญ 2560 ดังนั้น พรรคเพื่อไทย จะผลักดันการแก้รัฐธรรมนูญของประชาชน โดยประชาชน เพื่อประชาชน ให้เป็นจริงใน 4 ปี’_

หลังร่าง พ.ร.บ.ว่าด้วยการออกเสียงประชามติ (ฉบับที่..) พ.ศ..ผ่านสภาผู้แทนราษฎรแล้ว ก็จะเข้าสู่การพิจารณาของที่ประชุมวุฒิสภาต่อไป ซึ่งเบื้องต้นคาดว่าจะเป็นวันอังคารที่ 27 สิงหาคมนี้ เพื่อเร่งพิจารณาให้เสร็จทันการทำประชามติครั้งแรกในราวเดือนกุมภาพันธ์ปีหน้า ตามไทม์ไลน์ที่กำหนดไว้

การแก้ไขกฎหมายประชามติ ที่ไป **‘ปลดล็อค’** เสียงข้างมากสองชั้น แม้กลุ่มอดีตสว.ในวุฒิสภาชุดที่แล้ว จะมีความห่วงใยต่อการทำประชามติ ที่สามารถทำได้ง่ายเพียงแค่พลิกฝ่ามือ และสุ่มเสียงต่อการไปปรับเปลี่ยนเนื้อหาในรัฐธรรมนูญฉบับปราบโกง เป็นรัฐธรรมนูญ**‘เอื้อต่อการโกง’**แทน

ที่สำคัญเกรงกระทบและไปลิดรอนสถาบันหลักของชาติในหลายประเด็นนั้น

ไปไล่เรียงดูขั้นตอนต่างๆ แล้ว คงไม่สามารถทำได้ง่ายๆ เพราะถึงแม้การออกเสียงประชามติเพื่อนำไปสู่การจัดทำรัฐธรรมนูญใหม่ จะผ่านครั้งที่ 1 ไปได้ ก็ยังมีครั้งที่ 2 ครั้งที่ 3 และมีอีกหลายด่านที่ต้องผ่าน เช่น การแก้ไขรัฐธรรมนูญ มาตรา 256 ที่จะเปิดประตูไปสู่การจัดทำรัฐธรรมนูญขึ้นใหม่ ที่ต้องใช้เสียง สว.ให้ความเห็นชอบไม่น้อยกว่า 1 ใน 3 หรือ 67 เสียงขึ้นไป

**แค่ด่านแรก ยังไม่รู้จะผ่านปราการอันแข็งแกร่งของ สว.สีน้ำเงินไปได้หรือเปล่า เพราะฉนั้น ไม่ว่าสภาล่างจะผนึกหรือผสมกันกี่สีก็ตามแต่ หากสภาสีน้ำเงินไม่เอาด้วยก็ไปต่อไม่ได้**

แม้ปลดล็อคกฎหมายประชามติได้ก็จริง แต่โอกาสจะได้จัดทำรัฐธรรมนูญ ฉบับที่ 21 ซึ่งเป็นรัฐธรรมนูญของประชาชน โดยประชาชน เพื่อประชาชน อย่างที่มีผู้อภิปรายไว้ในสภา

**คงไม่ง่ายอย่างที่คิดหรอก?!**

Credit:
- Deadwood


========================================

ID: 18996
Title: ‘ภูมิธรรม​’ เขินถูกเรียก ‘บิ๊กอ้วน’ หลังสะพัดจ่อคุมกลาโหม 
Slug: phumtham-wechayachai-22-aug-2024
Published At: 2024-08-22 10:18:42
Locale: th
Excerpt: ‘ภูมิธรรม​’ เขินสื่อฯ เรียก ‘บิ๊กอ้วน’ หลังสะพัดจ่อคุมกลาโหม​แทน​ ‘สุทิน​’ บอก​อ้วนอยู่แล้วไม่ต้องเรียกบิ๊ก​ 

Category: การเมือง, politics, การเมืองระดับชาติ, national
Tags: 

Highlights:
- ‘ภูมิธรรม​’ เขินสื่อฯ เรียก ‘บิ๊กอ้วน’ หลังสะพัดจ่อคุมกลาโหม​แทน​ ‘สุทิน​’ บอก​อ้วนอยู่แล้วไม่ต้องเรียกบิ๊ก​ 


Content:

วันนี้ (22 ส.ค.) ที่ศาลหลักเมือง กรุงเทพฯ **ภูมิธรรม เวชยชัย​ รองนายกรัฐมนตรี และรัฐมนตรีว่าการกระทรวงพาณิชย์ ในฐานะปฏิบัติหน้าที่แทนนายกรัฐมนตรี** เดินทางมาที่ศาลหลักเมือง​ เพื่อร่วมสักการะศาลหลักเมือง ร่วมกับ **แพทองธาร​ ชินวัตร​ นายก​รัฐมนตรี**​ 

ช่วงหนึ่งผู้สื่อข่าวแซว ภูมิธรรม ถึง**กระแสข่าวว่าเตรียมนั่งรองนายกรัฐมนตรี ควบรัฐมนตรีว่าการกระทรวงกลาโหม แทน สุทิน คลังแสง** ว่า ต่อไปนี้ต้องเรียกบิ๊กอ้วนใช่หรือไม่​ ภูมิธรรม​ หัวเราะ​ ก่อนตอบกลับว่า​ เมื่อคืนมีคนถามผมว่าจะมากระทรวงกลาโหมหรือเปล่า​ ผมก็บอกเขาว่าจะมาเช้าวันนี้​ มานั่งกินกาแฟที่กรมสวัสดิการฯ​ 

เมื่อถามว่ากระทรวงฯ สวยหรือไม่​ ภูมิธรรม​​ ระบุ กระทรวงสวยดี​ ผู้สื่อข่าวถามย้ำต่อไปนี้จะต้องเรียกว่า​ ‘บิ๊กอ้วน’ ใช่หรือ เนื่องจากเตรียมที่จะนั่งกระทรวงกลาโหม ภูมิธรรม​ หัวเราะก่อนตอบว่า​ **“ผมอ้วนอยู่แล้วไม่ต้องเรียกว่าบิ๊กหรอก”**

Credit:
- กองบรรณาธิการ SPACEBAR


========================================

ID: 18995
Title: ‘ทักษิณ’ พ่อนายกฯ หัวหน้าทีมเศรษฐกิจตัวจริง
Slug: thaksin-shinawatra-economic-team
Published At: 2024-08-21 19:02:46
Locale: th
Excerpt: Deep SPACE – เมื่อผู้เป็นพ่อ ที่หลายคนเชื่อว่าเป็นตัวจริง เสียงจริง เป็นผู้กำหนดทุกอย่าง วางหมากทางการเมือง รวมถึงนโยบายของรัฐบาลที่กำลัง ‘ตั้งไข่’ ของลูกสาวคนเล็ก งานนี้จึงเดิมพันด้วยอนาคตหลายอย่าง และเมื่อโอกาสมาถึง การโชว์วิสัยทัศน์โดยเฉพาะทางด้านเศรษฐกิจของอดีตนายกฯ ทักษิณ คงต้องใช้โอกาสนี้ เรียกความเชื่อมั่นแทนลูกสาวที่มี DNA เดียวกัน ไปพลาง ๆ ก่อน ติดตามใน Deep SPACE...ลึกกว่าที่รู้
Category: Deep SPACE, deep-space
Tags: 

Highlights:
- จับตาพ่อนายกฯ โชว์วิสัยทัศน์ด้านเศรษฐกิจครั้งแรก หลังพ้นโทษ


- มีอนาคตทางการเมืองของพรรคเพื่อไทย และลูกสาวเป็นเดิมพัน 

- อดีตนายกฯ ทักษิณ อาจเผยไต๋ นโยบาย ศก. หวังสร้างความเชื่อมั่น 

Content:

ค่ำคืนวันที่ 22 สิงหาคมนี้ ที่ พารากอน ฮอลล์ ชั้น 5 สยามพารากอน คงแน่นขนัดไปด้วยบรรดาแขก VIP ระดับ ‘บิ๊กเนม’ ทั้งคนในแวดวงภาครัฐและเอกชนที่ต้องการไปแสดงตน ขอไปมีส่วนร่วมในโอกาสสำคัญในรอบเกือบ 20 ปีของอดีตนายกฯ ทักษิณ หรือ ‘โทนี วู้ดซัม’ พ่อนายกฯ ‘อุ๊งอิ๊ง’ แพทองธาร ชินวัตร ที่จะขึ้นเวที ดินเนอร์ทอล์ค ‘เดี่ยวไมโครโฟน’ เพื่อประกาศวิสัยทัศน์  Vision for Thailand 2024 

**ลองนึกภาพว่าหากอดีตนายกฯ ทักษิณ มีสถานภาพเป็นเพียงอดีตนักโทษที่เพิ่งได้รับ ‘ใบขาว’ เป็นผู้บริสุทธิ์ และกลับไปใช้ชีวิตอยู่กับครอบครัว อยู่บ้านเลี้ยงหลาน งานนี้คงไม่ได้รับความสนใจ ให้ความสำคัญจากบุคคลที่เป็นชนชั้นนำของสังคมถึงขนาดนี้**

แต่การที่ ทักษิณ เป็น พ่อนายกฯ อุ๊งอิ๊ง ที่เจ้าตัวบอกเองแบบท้าทายและไม่สะทกสะท้าน ว่า **ไม่เพียง ‘ครอบงำ’ แต่ถึงขั้น ‘ครอบครอง’ อย่างเป็นทางการ** เพราะเป็นลูกสาวที่มี DNA เดียวกัน และยังแสดงบทบาทนำ ทั้งในฐานะผู้จัดการรัฐบาล และถึงขั้นเป็น**ผู้กำหนดนโยบายของรัฐบาลที่กำลัง ‘ตั้งไข่’ อยู่ในเวลานี้** ทุกคนจึงไม่ยอมพลาดที่จะหาโอกาสเข้าไปกระทบไหล่ขอ ‘ซีน’ เพื่อต่อสายสัมพันธ์เอาไว้อย่างแน่นอน  

งานนี้**เชื่อได้ว่าคงเป็นงานใหญ่** ที่เจ้าภาพสื่อใหญ่ค่ายบางนาของ **‘ฉาย บุนนาค’ต้องสั่งทุ่มทุนสร้างจัดเต็มให้ ‘อลังการงานสร้าง’ เพื่อหวังซื้อใจประมุข บ้านจันทร์ส่องหล้า** เต็มที่ ถึงแม้อาจจะขัดใจ มาดามเดียร์ วทันยา บุนนาค (วงษ์โอภาสี) จากค่ายสีฟ้าอยู่ไม่น้อยก็ตาม 

งานนี้ยังถือเป็นอีกหนึ่ง **โบนัส** ของการกลับมาอย่างยิ่งใหญ่ของพ่อนายกฯ ที่**เจาะจงเลือกขึ้นเวที**เพื่อเปิดตัวกับค่ายบางนา ช่อง 22 ที่เจ้าตัวเคยมีอดีต **‘แค้น’**ฝังใจกันมาหลายสิบปีกับหนึ่งในตำนานสื่อใหญ่ของเมืองไทย 

ไปกว่านั้น คงต้องยอมรับว่า**การกลับมาคราวนี้เป็น ‘ไฟต์บังคับ’ ที่มีอนาคตทางการเมืองของพรรคเพื่อไทย และลูกสาวของตัวเองเป็นเดิมพัน ยิ่งทำให้อดีตนายกฯ ทักษิณ ต้องยอม ‘ทุ่มหมดหน้าตัก’** เพื่อเร่งออกตัวให้ ‘แรงและเร็ว’ ชนิดไม่ยอมเสียเวลาแม้แต่นาทีเดียว เห็นได้ชัดจากการโดดลงไปล้วงลูกเกือบทุกเรื่อง โดยเฉพาะการวาง**นโยบายด้านเศรษฐกิจ**ที่ดูจะให้ความสำคัญเป็นพิเศษ จน**เปรียบเสมือนหัวหน้าทีมเศรษฐกิจตัวจริงของรัฐบาล ‘อุ๊งอิ๊ง’** ไปแล้ว

ต้องยอมรับว่าจนถึงนาทีนี้ คงไม่ใช่เรื่องง่ายที่จะหามือดีมาช่วยในการเป็นดรีมทีมด้านเศรษฐกิจ และถึงแม้ รมว.คลัง พิชัย ชุณหวชิร จะขอวางมือหรือไม่ อดีตนายกฯ ทักษิณ ก็คงจะโดดลงมามีบทบาทเต็มที่ในด้านนี้อย่างแน่นอน เพื่อเร่งผลักดันนโยบายต่างให้ออกมาเป็นรูปธรรมให้เร็วที่สุด

คาดว่าในการปาฐกถาพิเศษ เพื่อแสดงวิสัยทัศน์ของ อดีตนายกฯ ทักษิณในครั้งนี้คงจะ โฟกัส เป็นพิเศษกับปัญหาและทิศทางการกำหนดนโยบายเศรษฐกิจ ที่นอกเหนือจากมาตรการกระตุ้นเศรษฐกิจหลัก ๆ อย่าง โครงการ**ดิจิตอลวอลเล็ต**แล้ว คาดว่า คงจะเน้นความสำคัญกับแนวคิดของการผลักดันธุรกิจสีเทาให้ขึ้นบนดิน เพื่อกลายเป็นฐานรายได้ใหม่ที่จะช่วยในการขยาย GDP ของไทย โดยเฉพาะธุรกิจเอ็นเทอร์เทนเม้นท์ คอมเพล็กซ์ และโครงการแลนด์บริดจ์ 

ขณะเดียวกันก็จะพยายามชี้ให้เห็นความสำคัญของการเร่งส่งเสริมด้าน **‘Soft Power’** ที่วาดหวังว่าจะเป็นโครงการสำคัญที่จะช่วยส่งเสริมภาพลักษณ์ของ นายกฯ อุ๊งอิ๊ง ให้โดดเด่นมากขึ้น 

ยอมรับว่า หนึ่งปีที่ผ่านมาของ รัฐบาลนายกฯ เศรษฐา นักกู้ผ้าขาวม้าพันคอ ยังไม่มีผลงานอะไรให้น่าประทับใจ แถมนโยบาย ‘เรือธง’ หลาย ๆ เรื่อง โดยเฉพาะโครงการดิจิตอลวอลเล็ต ที่มีปัญหาติดขัดหลาย ๆ ด้านจนทำท่าจะเดินต่อไปด้วยความยากลำบาก ทั้ง ๆ ที่เริ่มเปิดให้ลงทะเบียนไปแล้วกว่า 30 ล้านคน  

**เมื่อมีจังหวะและโอกาสที่จะได้ ‘รีเซต’ ใหม่ จึงเป็นเรื่องที่ต้องให้ความสำคัญเป็นพิเศษ ซึ่งจากมุมมองของ อดีตนายกฯ ทักษิณ เชื่อว่ายังจำเป็นต้องเดินต่อ แต่ต้องยอม ‘เปลี่ยน’ ปกและเนื้อในใหม่อีกรอบ ภายใต้กรอบความคิดว่าต้องเร่งออกมาตรการ ‘แจกเงิน’ เพื่อกระตุ้นเศรษฐกิจให้เร็ว โดยรูปแบบอาจจะอิงเทคโนโลยีหรือไม่ก็ได้ แต่ต้องถูกกฎหมาย และไม่โดนแรงต้านมากจนเกินไป** 

ทันทีที่โยนโจทย์ที่ชัดเจนดังกล่าวออกไป ก็ดูเหมือนคณะทำงานที่เหมือน ‘ยืนมึนงงอยู่กลางสี่แยก’มาเป็นเวลานานก็เห็น ‘แสงสว่างที่ปลายอุโมงค์’ ในฉับพลันทันที หลังจากออกอาการไปไม่เป็นมาพักใหญ่ โดยขานรับการปรับเงื่อนไขตามแนวทางของอดีตนายกฯ ทักษิณ

ตามแนวทางใหม่จะมีการปรับแผน **พุ่งเป้าไปแจกเงินให้กับกลุ่มเปราะบาง**ที่ลงทะเบียนไว้ก่อนเป็นอันดับแรก โดยใช้วงเงินจากงบกลางปี 2567 ที่เพิ่งผ่านสภาฯมาแล้วในวงเงิน 1.22 แสนล้านบาท และยังสามารถดึงจากงบกลางของปี 2567 ได้อีกในกรอบวงเงินราว 4.3 หมื่นล้านบาท รวมเป็นเม็ดเงินไม่ต่ำกว่า 1.65 แสนล้านบาท 

เม็ดเงินจำนวนดังกล่าวเพียงพอที่จะแจกเงินหมื่นบาทให้กับกลุ่มเปราะบางที่ลงทะเบียน และถือบัตรสวัสดิการแห่งรัฐไว้อยู่แล้วที่มีราว 13-14 ล้านคน หรืออาจจะรวมเด็กที่มีอายุ 16-18 ปี เข้าไปด้วยก็ได้ โดยเติมเป็นเงินสดเข้าไปในบัญชี Prompt Pay ที่ผูกไว้กับธนาคารพาณิชย์ได้ทันที 

สำหรับผู้ที่ไม่ได้ถือบัตรสวัสดิการแห่งรัฐที่มีคุณสมบัติตามที่กำหนดตามเงื่อนไขเดิม คือ มีรายได้ไม่เกินเดือนละ 7.5 หมื่นบาท และมีเงินในบัญชีเงินฝากไม่เกิน 5 แสนบาท ก็จะได้รับการจัดสรรในรอบต่อไป โดยอาศัยงบประมาณในปี 2568 ที่กำหนดวงเงินเอาไว้สูงถึง 2.85 แสนล้านบาท โดยแยกเป็นงบกลาง 152,700 ล้านบาท และงบจากการบริหารจัดการงบอื่นอีกราว 132,300 ล้านบาท 

**รูปแบบในการแจกให้กับกลุ่มที่เหลือ อาจจะไม่แจกเป็นเงินสดโดยตรง แต่อาจแจกในรูปแบบอื่น** เพื่อพุ่งเป้าไปช่วยกระตุ้นเศรษฐกิจในบางภาคธุรกิจ เช่น การท่องเที่ยว หรือ ภาคการบริโภคในช่วงปลายปี คล้ายกับมาตรการ เที่ยวทั่วไทย หรือ ชอปช่วยชาติ ของ รัฐบาลลุงตู่ พลเอกประยุทธ์ จันทร์โอชา ในอดีต

ทั้งหมด**คาดว่าจะเริ่มเดินเร็วขึ้นในอัตราเร่ง เพื่อดึงความเชื่อมั่นของภาคธุรกิจให้กลับมา** หลังจากที่ภาคเศรษฐกิจที่แท้จริงของไทยตกอยู่ในอาการ ‘ซึมเศร้า’ มาเป็นเวลาแรมปี และ อดีตนายกฯ ทักษิณเองก็ตระหนักดีว่าหากภาคธุรกิจเริ่มกลับมามีความเชื่อมั่นมากขึ้น ก็ย่อมส่งผลทางบวกไปยังตลาดหุ้นไปด้วย 

**สำหรับแนวทางในการกำหนดนโยบายเศรษฐกิจในด้านอื่น ๆ คงจะมีการเปิดเผยในงานปาฐกถาพิเศษในค่ำคืนพรุ่งนี้ของ ‘พ่อนายกฯ อุ๊งอิ๊ง’ ที่มีสถานะหัวหน้าทีมเศรษฐกิจของรัฐบาลชุดนี้อย่างไม่เป็นทางการ จึงเป็นสิ่งที่บรรดาภาคธุรกิจไม่ยอมพลาด และต้องเอียงหู รอฟัง กันอย่างแน่นอน...**

Credit:
- เด็กเทพ


========================================

ID: 18994
Title: ‘จุลพันธ์’ รับ ‘ดิจิทัลวอลเล็ต’ มีโอกาสเปลี่ยนแปลงรายละเอียดโครงการ!
Slug: chunlapan-admits-digital-wallet-has-an-opportunity-to-change-project-details
Published At: 2024-08-21 18:11:31
Locale: th
Excerpt: ‘จุลพันธ์’ รับ มีโอกาสเปลี่ยนแปลงรายละเอียด ‘ดิจิทัลวอลเล็ต’ ได้ทุกอย่าง เชื่อ ‘แพทองธาร’ ตั้งรัฐบาลทัน กรอบงบฯ 67 
Category: การเมือง, politics, การเมืองระดับชาติ, national
Tags: 

Highlights:
- ‘จุลพันธ์’ รับ มีโอกาสเปลี่ยนแปลงรายละเอียด ‘ดิจิทัลวอลเล็ต’ ได้ทุกอย่าง 
- เชื่อ ‘นายกฯแพทองธาร’ ตั้งรัฐบาลทันกรอบงบฯ 67 

Content:

**จุลพันธ์ อมรวิวัฒน์** รัฐมนตรีช่วยว่าการกระทรวงการคลัง (รมช.คลัง) กล่าวยอมรับถึงกระแสข่าวการปรับเปลี่ยนรายละเอียดโครงการดิจิทัลวอลเล็ต ว่า มีการพูดคุยรายละเอียดภายในพรรคเพื่อไทย (พท.) จริง แต่ตนไม่สามารถให้รายละเอียดได้ เนื่องจากจะต้องให้เกียรติพรรคร่วมรัฐบาลในการจัดทำนโยบายด้วย ซึ่งก็ได้รับการสอบถามจากพรรคร่วมรัฐบาลหลายพรรคการเมืองว่าจะมีการนัดพูดคุย เพื่อจัดทำนโยบายของรัฐบาลเมื่อใด เพื่อเดินหน้านโยบายภายใต้งบประมาณที่มีจำกัด 

ส่วนกระแสข่าวการแจกให้กับกลุ่มเปราะบาง ที่ลงทะเบียนไว้ก่อนเป็นอันดับแรก วงเงิน 122,000 ล้านบาท ซึ่งเป็นงบประมาณรายจ่ายประจำปีงบประมาณ 2567 เพิ่มเติม และเป็นการแจกเป็นเงินสด ผ่านบัตรสวัสดิการแห่งรัฐ หรือบัตรคนจนในครั้งเดียว จำนวน 10,000 บาทนั้น 

**จุลพันธ์** กล่าวว่า ขณะนี้ ยังมีหลายแนวคิด แต่ยังไม่ขอตอบในรายละเอียด แต่ยืนยันว่า โครงการดิจิทัลวอลเล็ต ยังสามารถเดินหน้าต่อไปได้ โดยรูปแบบอาจจะต้องปรับเปลี่ยนในบางส่วน เพื่อให้เกิดความมั่นใจ ซึ่งเป็นรูปแบบที่คณะรัฐมนตรีชุดนายเศรษฐา ทวีสิน อดีตนายกรัฐมนตรี กำหนดรูปแบบไว้ ได้มีมติไปแล้ว และยังไม่มีคำสั่งเปลี่ยนแปลง จึงยังคงเดินหน้าต่อไปตามปกติก่อน แต่เมื่อมีรัฐบาลชุดใหม่ และได้แถลงนโยบายรัฐบาลต่อรัฐสภาแล้ว อาจจะมีการปรับเปลี่ยนได้

_**“และมั่นใจว่า จะเป็นการปรับเปลี่ยนที่ถูกใจ และเป็นประโยชน์กับประชาชนมากขึ้น รวมถึงประเด็นข้อห่วงใยตามกฎหมายต่างๆ ก็จะต้องมีการปรับแก้เช่นกัน เพื่อให้สามารถเดินหน้าโครงการต่อไปได้ และกระตุ้นเศรษฐกิจในระยะสั้นให้ได้”**_ 

**จุลพันธ์** ยังกล่าวถึงงบประมาณ ปี 67 เพิ่มเติม 122,000 ล้านบาท ที่วุฒิสภาให้ความเห็นชอบไปแล้ว และรัฐบาลจะต้องเร่งเบิกจ่ายให้แล้วเสร็จภายใน 30 กันยายน นี้ ว่า ในส่วนการจัดตั้งรัฐบาล เชื่อว่านางสาวแพทองธาร ชินวัตร นายกรัฐมนตรี ก็เร่งรัดอยู่แล้วในการดำเนินการ ทั้งเรื่องการส่งชื่อตรวจที่ได้ดำเนินการไปแล้วในขณะนี้ แต่การจัดตั้งรัฐบาลรวมถึงการแถลงนโยบายจะต้องเสร็จโดยเร็ว เพื่อให้ทันกับกรอบงบประมาณ ปี 67 ที่จะสิ้นสุดในวันที่ 30 กันยายน นี้ ซึ่งตนก็ได้แจ้งกับนายกรัฐมนตรีเรียบร้อยแล้ว และเชื่อว่าจะดำเนินการได้ทัน 

เมื่อถามย้ำว่า จะใช้ตามที่ได้ขอไปใช่หรือไม่ **จุลพันธ์** กล่าวว่า เป็นไปตามกรอบของกฎหมายที่อนุมัติมา ถ้าใช้ไม่ทันก็พักไป เป็นไปตามกฎหมาย ดำเนินการอย่างอื่นไม่ได้ 

เมื่อถามว่า ไทม์ไลน์ยังเป็นไตรมาส 4 เหมือนเดิมใช่หรือไม่ **จุลพันธ์** กล่าวว่า ขณะนี้ยังไม่มีอะไรเปลี่ยนแปลง แต่หากมีการเปลี่ยนแปลงโดยรัฐมนตรีชุดใหม่ ก็จะมีการพูดคุยกันอีกครั้ง

ส่วนกรณีที่จะมีการเปลี่ยนไปแจกเงินสดหรือไม่นั้น **จุลพันธ์** กล่าวว่า _“มีโอกาสเปลี่ยนเป็นทุกอย่าง เราคิดแล้ว และมีการพูดคุยบ้างแล้ว แต่เมื่อยังไม่มีข้อตกลงออกมาจากพรรคร่วมรัฐบาล ตนคงพูดมากกว่านี้ไม่ได้ แต่คาดว่าจะทราบเร็วๆ นี้ และเชื่อว่าการแถลงนโยบายจะเกิดขึ้นในช่วงต้นเดือนกันยายนนี้”_

**จุลพันธ์** กล่าวต่อว่า สำหรับการเปลี่ยนไปใช้งบกลางนั้น เป็นสิ่งที่ได้ดำเนินการตั้งแต่เมื่อครั้งรัฐบาลของนายเศรษฐายังมีอำนาจเต็ม ซึ่งได้มีการดำเนินการผ่านขั้นตอนของคณะรัฐมนตรีส่งเข้ามาที่ กมธ.งบฯ และเป็นการพิจารณาของสมาชิกใน กมธ.งบฯ ดังนั้น ขั้นตอนนี้เลยจากขั้นตอนของรัฐมาสู่ส่วนนิติบัญญัติแล้ว และวันนี้ก็ได้ดำเนินการพิจารณาอย่างครบถ้วนแล้ว

หากพูดถึงการพิจารณางบประมาณ ปี 68 ที่ยังค้างอยู่ทั้งหมด โดยเฉพาะในส่วนของหน่วยงานที่ถูกชะลอไว้เพื่อกลับมาพิจารณาใหม่นั้น ก็ผ่านแล้ว ในส่วนการแปรญัตติปรับเพิ่มเปลี่ยนแปลงก็ดำเนินการเสร็จเรียบร้อยในวันนี้ สำหรับในวันพรุ่งนี้จะมีการสงวนความเห็นของ สส. และจะมีการพิจารณาในส่วนของรัฐวิสาหกิจที่ไม่ได้ขอจัดสรรงบประมาณในวันที่ 23 ส.ค. และสัปดาห์หน้าจะเป็นการทบทวนรายงานและลงมติรายมาตรา

**จุลพันธ์** ยืนยันว่า กระบวนการเดินหน้า งบฯ 68 เป็นไปตามกรอบเวลาทุกประการ เข้าใจว่า 4-6 กันยายนนี้ ก็จะเข้าสู่การพิจารณาวาระ 2 และวาระ 3

_**“ส่วนสาเหตุที่ต้องโยกงบชำระหนี้คืนมาเป็นงบกลางนั้น เป็นการเสนอจากส่วนงานมาเอง ในการปรับลดเพื่อโอนถ่ายภารกิจมายังโครงการดิจิทัลวอลเล็ต เป็นสิ่งที่ดำเนินการตามขั้นตอนของกฎหมายทุกประการแน่นอน ส่วนหนึ่งเพราะเรารู้ว่ามีความจำเป็นต้องใช้เม็ดเงินในการกระตุ้นเศรษฐกิจผ่านโครงการนี้  จึงมีการขยับส่วนงบประมาณที่ไม่กระทบ ตามที่เคยถามกันไว้ว่า การบริหารงบประมาณจำนวน กว่า 122,000 ล้านบาทจะทำอย่างไร นี่ก็เป็นส่วนหนึ่งในกลไกที่สามารถดำเนินการได้ตามกฎหมาย”**_

Credit:
- กองบรรณาธิการ SPACEBAR


========================================

ID: 18993
Title: ‘ฝ่ายค้าน’ จี้ รบ.เร่งแถลงนโยบาย ‘ดิจิทัลวอลเล็ต’ ให้ชัดเจน เห็นด้วยเลือกกลุ่มเปราะบาง
Slug: opposition-urges-government-to-speed-up-announcement-of-digital-wallet-policy
Published At: 2024-08-21 17:55:49
Locale: th
Excerpt: ‘ฝ่ายค้าน’ จี้ ‘นายกฯแพทองธาร’ รีบแถลงนโยบายโครงการ ‘ดิจิทัลวอลเล็ต’ ให้เกิดความชัดเจน บอกเห็นด้วยเลือกกลุ่มเปราะบาง กระตุ้นเศรษฐกิจระยะสั้นได้ 
Category: การเมือง, politics, การเมืองระดับชาติ, national
Tags: 

Highlights:
- ‘ฝ่ายค้าน’ จี้ ‘นายกฯแพทองธาร’ รีบแถลงนโยบายโครงการ ‘ดิจิทัลวอลเล็ต’ ให้เกิดความชัดเจน 
- บอกเห็นด้วยเลือกกลุ่มเปราะบาง กระตุ้นเศรษฐกิจระยะสั้นได้ 

Content:

**ศิริกัญญา ตันสกุล** สส.บัญชีรายชื่อ รองหัวหน้าพรรคประชาชน (ปชช.) กล่าวถึงกรณีที่มีกระแสข่าวว่าจะเปลี่ยนเกณฑ์การแจกเงินดิจิทัลวอลเล็ต เป็นการเติมเงินสดลงในบัตรสวัสดิการแห่งรัฐ ว่า ต้องให้คณะรัฐมนตรี (ครม.) ใหม่คอนเฟิร์ม ผ่านการแถลงนโยบายต่อรัฐสภา แต่ทางออกทางนี้ก็เป็นทางออกที่เราได้มีการพูดกันมาสักพักหนึ่งแล้ว ในการที่จะต้องใช้เงินจากงบประมาณรายจ่ายเพิ่มเติมประจำปีงบประมาณ 2567 ซึ่งไม่สามารถใช้ข้ามปีได้ ภายใน 30 กันยายน ฉะนั้น ทางออกที่จะต้องแจกให้กับกลุ่มเปราะบางก่อน โดยใช้งบประมาณรายจ่ายเพิ่มเติมประจำปี 2567 คือการจ่ายเป็นเงินสดจะเป็นทางออกเดียวที่จะสามารถใช้งบประมาณรายจ่ายเพิ่มเติมกับงบประมาณประจำปีบางส่วนได้ จึงเป็นเรื่องที่ไม่แปลกใจเท่าไหร่ที่รัฐบาลจะมีตัวเลือกนี้อยู่ในมือ ซึ่งเป็นเรื่องที่เราพอคาดเดาได้

เมื่อถามว่า เมื่อนำไปแจกเช่นนี้แล้วคิดว่าสุ่มเสี่ยงหรือจะกระตุ้นได้จริงหรือไม่ **ศิริกัญญา** กล่าวว่า หากเม็ดเงินที่ใส่ในระบบน้อยลง ผลของการกระตุ้นก็อาจจะน้อยลงตามไปด้วย และสำหรับกลุ่มเปราะบางจะมีผลใช้จ่ายมากกว่าคนที่มีรายได้มากอยู่แล้ว เพราะได้เท่าไหร่ใช้จนหมด ในขณะที่คนที่มีรายได้มากอาจจะใช้บางส่วนและเก็บบางส่วน 

ฉะนั้น ก็จะมีผลต่อการกระทบเศรษฐกิจ 1 บาทสูงกว่าในกรณีที่จ่ายทุกคน รวมถึงจ่ายคนรวยด้วย แต่วงเงินที่น้อยลงก็อาจจะทำให้ผลต่อเศรษฐกิจน้อยลงด้วย แต่ทั้งนี้ก็ยังไม่ทราบว่าสุดท้ายแล้วเงินงบประมาณปี 68 จะถูกนำมาใช้สำหรับโครงการดิจิทัลวอลเล็ตในรูปแบบใด

เมื่อถามต่อว่า หากวงเงินน้อยลงก็จะไม่ส่งผลต่อการกระตุ้นเศรษฐกิจเท่าที่ควรใช้หรือไม่ **ศิริกัญญา** กล่าวว่า  การกระตุ้นเศรษฐกิจยังต้องรอดูก่อน แต่สิ่งหนึ่งที่เราเห็นด้วยคือจำเป็นที่จะต้องมีการกระตุ้นเศรษฐกิจ หากต้องรอดูจนถึงไตรมาส 4 หรือรอไปถึงไตรมาส 1 ของปีถัดไป ในกรณีที่ไม่สามารทำให้ระบบการชำระเงินแล้วเสร็จได้ก็อาจจะทำให้ช้าเกินควร ฉะนั้น การเลือกจ่ายเฉพาะกลุ่มเปราะบางก่อน จะทำให้ช่วยกระตุ้นเศรษฐกิจในระยะสั้นได้ ณ วันนี้โดยที่ไม่ต้องรอ 

เมื่อถามว่า หากกลับมาจ่ายเงินสดถือว่าฟุ่มเฟือยหรือไม่ เพราะมีการทำแอปทางรัฐแล้ว **ศิริกัญญา** กล่าวว่า แอปพลิเคชันที่ทำมาใหม่ ระบบการชำระเงินต่างๆ แน่นอนว่าทำเพื่อรองรับสำหรับ 50 ล้านคนที่มีสิทธิ์จะได้เงินตามเกณฑ์ดิจิทัลวอลเล็ต แต่หากเหตุผลและความจำเป็นของแหล่งที่มาของเงินไปทางนั้นไม่ได้ ก็ต้องยอมรับและหาทางออกเรื่องนี้ และแอปฯทางรัฐก็ยังใช้ได้หลายวาระจะไม่สูญเปล่า แต่เรื่องของการชำระเงินนั้นต้องรอให้ทาง ครม.ใหม่มายืนยันว่าจะยังคงใช้ผ่านดิจิทัลวอลเล็ตหรือไม่ อย่างไร

**ศิริกัญญา** กล่าวต่อว่า ตอนนี้ความไม่แน่นอนมีอยู่สูงมากสำหรับโครงการนี้ ซึ่งไม่ได้มีเฉพาะเรื่องของการแจกเงินสดให้กับกลุ่มเปราะบางเท่านั้น แต่วันนี้คณะกรรมมาธิการ (กมธ.) วิสามัญพิจารณาร่างพระราชบัญญัติ (พ.ร.บ.) งบประมาณรายจ่ายประจำปีงบประมาณ พ.ศ.2568  กำลังจะมีการลงมติ เพื่อเปลี่ยนแปลงงบประมาณ 3.5 หมื่นล้านบาท เพื่อไปใส่ในโครงการดิจิทัลวอลเล็ต โดยการที่จะไปตัดลดงบประมาณที่ใช้ชำระหนี้ธนาคารเพื่อการเกษตรและสหกรณ์ (ธ.ก.ส.) ธนาคารออมสิน เอ็กซิมแบงค์ และธนาคารอาคารสงเคราะห์ (ธอส.) 

_**“หากยังจำกันได้เขาบอกว่าจะบริหารจัดการงบปี 68 อีก 1.32 แสนล้านบาท ก็จะมาจากตรงนี้ด้วย แม้จะยังไม่ครบตามจำนวน 1.22 แสนล้านบาท แต่เราก็ไม่เห็นด้วย ที่จะไปตัดลบงบชำระหนี้ของธนาคารรัฐ เพราะเงินจำนวนนี้เป็นเงินที่ต้องชำระหนี้วาระแรกตามมาตรา 28 ของ พ.ร.บ.วินัยการเงิน การคลัง และเราก็ติดหนี้ธนาคารรัฐมาอย่างยาวนาน บางโครงการก็ยังไม่มีการใช้หนี้ แต่มาวันนี้จะมีการปรับลดงบที่จะใช้ชำระหนี้”**_ 

ด้าน **วรภพ วิริยะโรจน์** สส.บัญชีรายชื่อ พรรคประชาชน กล่าวเสริมถึงกรณีการตัดลดงบสุ่มเสี่ยงจะผิดกฎหมายหรือไม่ว่า ตาม พ.ร.บ.วินัยการเงินการคลังเมื่อรัฐบาลสั่งให้ธนาคารแห่งรัฐไปดำเนินนโยบายจนเสร็จสิ้นแล้ว จะต้องมีการตั้งชำระหนี้คืน 

ที่ผ่านมาถูกรัฐบาลก็ไม่ได้ดำเนินการอย่างเคร่งครัดตามเจตนารมณ์ แต่วันนี้อยู่ๆ จะมาเปลี่ยนแปลงจำนวน 30,000 กว่าล้านบาท เพื่อนำมาใส่ในงบกลาง ที่ยังไม่มีมติคณะรัฐมนตรีด้วยซ้ำ รวมถึงความชัดเจนและนโยบายของรัฐบาลชุดใหม่ จึงคิดว่ามีความเสี่ยงที่จะขัดต่อวินัยการเงินการคลัง และจะขอความเห็นใน กมธ.งบฯ วันนี้เพื่อความชัดเจน เพราะหากปล่อยไป อาจทำให้กฎหมายวินัยการเงินการคลังไม่มีความหมายอีกต่อไป

เมื่อถามว่าจะมีวิธีสกัดกั้นก่อนการโหวตหรือไม่ **วรภพ** กล่าวว่า ตามสัดส่วนของ กมธ.คงยึดเสียงข้างมากเป็นหลัก หากมีการโหวตกัน เสียงข้างน้อยก็คงไม่ชนะ แต่ด้วยเพราะเราอยากรักษาความศักดิ์สิทธิ์ของกฎหมาย เราจึงไม่อยากปล่อยให้เกิดพฤติกรรมอย่างนี้ต่อไป

เมื่อถามว่า หากมีมติเห็นชอบไปแล้วฝ่ายค้านจะมีการยื่นตรวจสอบหรือไม่ **วรภพ** กล่าวว่า คงจะต้องหารือกันภายในพรรค เพราะเรื่องนี้เป็นหัวใจที่สำคัญ แต่เจตนาตนค่อนข้างไม่เห็นด้วย ทั้งนี้ เราไม่อยากให้การใช้อำนาจโดยเสียงข้างมากทำอะไรก็ได้ หรือตีความกฎหมายให้เป็นคุณกับรัฐบาลเอง และไม่สนใจการมีอยู่ของกฎหมายวินัยการเงินการคลัง

เมื่อถามว่า วันนี้มีการเปลี่ยนมือจาก **เศรษฐา ทวีสิน** อดีตนายกรัฐมนตรี เป็น **แพทองธาร ชินวัตร** นายกรัฐมนตรี แล้วอยากฝากอะไรหรือไม่ **วรภพ** กล่าวว่า มีหลายเรื่องที่เราเคยเสนอไป เช่นเงื่อนไขที่อยากให้รายย่อยเข้ามาได้ประโยชน์มากที่สุด ซึ่งหากยังไม่มีการเปลี่ยนเงื่อนไขผลประโยชน์ทั้งหมดก็จะไปตกกับร้านค้าสะดวกซื้อ เจ้าสัวขนาดใหญ่ที่จะได้ประโยชน์ ขณะที่ร้านค้าขนาดย่อยก็จะเข้าร่วมโครงการน้อยกว่าที่ควรจะเป็น _**และอยากฝากว่าหากจะกระตุ้นเศรษฐกิจก็ให้คำนึงถึงร้านค้ารายย่อย ไม่ใช่นึกถึงร้านค้าสะดวกซื้ออย่างเจ้าสัว**_

**ศิริกัญญา** กล่าวเสริมว่า _**“รีบแถลงนโยบายเพื่อให้ความไม่แน่นอนจบลง และตอนนี้มีข่าวลือเข้ามาเยอะว่าจะใช้งบประมาณทั้งปี 67 และปี 68 ทุกอย่างอยู่ในภาวะที่ชะงักงันไปหมด เพราะยังไม่รู้ว่านโยบายใหม่ของรัฐบาลจะเป็นอย่างไร เดี๋ยวจะถอย เดี๋ยวจะเดินหน้า งงไปหมดแล้ว จึงขอให้รีบมาแถลงนโยบายต่อรัฐสภาเพื่อให้เกิดความชัดเจน”**_

Credit:
- กองบรรณาธิการ SPACEBAR


========================================

ID: 18992
Title: ‘โรม’ ซัด ยุบพรรคไม่ใช่เรื่องตลก อย่าให้ ‘นิติสงคราม’ กลายเป็นปกติ
Slug: rome-criticizes-the-constitutional-court-judiciary
Published At: 2024-08-21 16:15:15
Locale: th
Excerpt: ไม่ใช่เรื่องตลก ! ‘โรม’ ซัด ‘ตุลาการศาล’ อย่าดูถูกประชาชน ปม ‘ยุบพรรคก้าวไกล-ยอดบริจาคพรรคปชช.’ ย้ำอย่าให้การเมืองแบบ ‘นิติสงคราม’ กลายเป็นเรื่องปกติ 
Category: การเมือง, politics, การเมืองระดับชาติ, national
Tags: 

Highlights:
- ไม่ใช่เรื่องตลก ! ‘โรม’ ซัด ‘ตุลาการศาล’ อย่าดูถูกประชาชน ปม ‘ยุบพรรคก้าวไกล-ยอดบริจาคพรรคปชช.’
-  ย้ำอย่าให้การเมืองแบบ ‘นิติสงคราม’ กลายเป็นเรื่องปกติ 

Content:

**‘รังสิมันต์ โรม’ สส.บัญชีรายชื่อ พรรคประชาชน** กล่าวถึงกรณีที่ ‘อุดม สิทธิวิรัชธรรม’ ตุลาการศาลรัฐธรรมนูญ ระบุ **“พรรคประชาชนควรขอบคุณที่ยุบพรรค เพราะทำให้เงินบริจาคเพิ่มขึ้น 20-30 ล้านบาท”** ว่า ต้องบอกว่าการยุบพรรคการเมืองใน พ.ศ.นี้ ไม่มีสังคมไหนยอมรับ โดยเฉพาะสังคมที่เจริญแล้ว คิดว่าเวลาที่เราไปพูดคุยกับพรรคการเมืองและนักการเมืองในต่างประเทศที่เป็นต้นแบบประชาธิปไตย และอยู่ในระหว่างการพัฒนาประชาธิปไตย เพราะการพัฒนาประชาธิปไตยคือการพัฒนาบ้านเมืองให้มีความเจริญ ทุกคนล้วนแปลกใจที่การยุบพรรคโดยเฉพาะพรรคก้าวไกลเกิดขึ้น  

รังสิมันต์ กล่าวต่อว่า นี่ไม่ได้เพิ่งเกิดขึ้นครั้งแรก แต่เกิดขึ้นก่อนหน้านี้ มีพรรคการเมืองจำนวนมากที่ถูกยุบไม่มีใครยอมรับและเข้าใจได้ โดยเฉพาะเรื่องที่เป็นประเด็นซึ่งนำมาสู่การยุบพรรค ทั้งนโยบาย หรือการเข้าชื่อเสนอกฎหมาย ก็ล้วนเป็นสิ่งที่น่าจะสามารถทำได้ 

ดังนั้น การยุบพรรคแบบนี้ ไม่ใช่สิ่งที่จะยอมรับ เมื่อการยุบพรรคเกิดขึ้นแล้ว ประชาชนที่เขามีความเห็นใจต่อเรา ก็ได้สมัครเข้ามาเป็นสมาชิกของพรรคประชาชนจำนวนมาก หลายคนก็บริจาคเงินกันมา การดำเนินการเช่นนี้ คือการดำเนินการโดยภาคประชาชน ที่รู้สึกว่านี่เป็นพรรคการเมืองที่เขาเป็นเจ้าของ เป็นพรรคการเมืองที่เขาให้การสนับสนุน และอยากจะผลักดันให้พรรคการเมืองนี้ สามารถกลับมาตั้งหลักได้อย่างภาคภูมิ ในฐานะที่เป็นตัวแทนของประชาชนได้โดยเร็วที่สุด

“แน่นอนว่าเมื่อเทียบกับความเสียหายของการยุบพรรคนั่นมากกว่าเยอะ แต่ประชาชนก็ทำในสิ่งที่พอจะทำได้ในการสนับสนุนพวกเรา นี่จึงไม่ใช่เรื่องตลก หรือเรื่องที่จะสามารถนำมาพูดเล่นกันได้ ว่าการยุบพรรคทำให้พรรคประชาชนมีรายได้ 20 ล้านบาท การยุบพรรคก้าวไกล ทำให้นักการเมืองที่มีคุณภาพ ที่ควรจะเป็นอนาคตของประเทศ ต้องถูกตัดสิทธิ์ทางการเมือง การยุบพรรคทำให้เพื่อน สส.ที่อยู่ในบัญชีรายชื่ออื่นๆ ไม่มีสิทธิ์อีกต่อไป การยุบพรรคทำให้เราต้องแสวงหาสมาชิกกันใหม่ การยุบพรรคทำให้ประชาชนจำนวนมากที่เป็นสมาชิกของเราถูกตัด ความเสียหายที่เกิดขึ้น ไม่ใช่แค่ความเสียหายของพรรคก้าวไกล แต่เป็นความเสียหายของประชาชนที่เขาอยากจะเห็นการเมืองที่ต่อสู้กันด้วยนโยบาย ต่อสู้กันทางความคิด การใช้กฎหมายในการยุบพรรคต่างๆ เป็นสิ่งที่ควรจะหมดไปได้แล้ว“

รังสิมันต์ กล่าวอีกว่า แต่น่าเสียดายที่ยังเป็นอยู่และตนค่อนข้างจะตกใจกับความคิด เพราะเมื่อได้อ่านดูแล้ว ตนมีความรู้สึกว่า คนที่สั่งให้มีการยุบพรรค ไม่ได้รู้สึกว่าเป็นสิ่งที่ไม่ควรทำเลย และออกจะเป็นไปในโทนทีเล่นทีจริง ทำให้ตนยิ่งรู้สึกว่า เป็นสิ่งที่ไม่ควรจะเกิดขึ้น ส่วนเรื่องวุฒิภาวะ ตนเข้าใจว่านายอุดมจบนิติศาสตร์ และมีความเข้าใจทางด้านกฎหมาย แต่ปกติคนที่เป็นศาล ควรตัดสินคดีโดยตั้งอยู่บนพื้นฐานที่เป็นกลาง ไม่ใช่เอาตัวเองเข้าไปเป็นส่วนหนึ่งของคดีที่ตัวเองตัดสิน หากเรามองด้วยท่าทีเช่นนี้ ก็จะทำให้เกิดคำถามว่าการตัดสินของศาลรัฐธรรมนูญตั้งอยู่บนความเป็นกลางจริงหรือไม่ ตั้งอยู่บนพื้นฐานพยานหลักฐานหรือไม่ ตั้งอยู่บนพื้นฐานที่ทำให้พรรคก้าวไกลได้โอกาสในการต่อสู้คดีอย่างเต็มที่หรือไม่ หรือสุดท้ายการตัดสินคดีนี้ ตั้งอยู่บนพื้นฐานของความเป็นศัตรูของพรรคก้าวไกล หรือของความเชื่อบางอย่างไปแล้ว ซึ่งหากเป็นเช่นนั้น ตนคิดว่ากฎหมายของเราจะมีปัญหามาก และจะทำลายความศรัทธาของพี่น้องประชาชนมากขึ้นไปอีก 

เมื่อถามถึงผลกระทบที่เกิดขึ้นในวันนี้ จะก่อให้เกิดความเสียหายอย่างไรบ้าง รังสิมันต์ กล่าวว่า ก็คงจะเกิดคำถามจากพี่น้องประชาชนจำนวนมากว่า ตกลงแล้วการตัดสินของศาลรัฐธรรมนูญเป็นอย่างไร และคำถามในลักษณะแบบนี้ ก็ทำให้วงการกฎหมายกลัวกันมาก เพราะตัดสินกันไม่จบ เนื่องจากตัดสินแล้วไม่สามารถสร้างความเชื่อมั่นได้ และเชื่อว่าตอนนี้สังคมก็กำลังมีคำถามนี้ ซึ่งจะนำไปสู่ความไม่เชื่อมั่นในทางการเมือง และทำให้การเมืองขาดเสถียรภาพ เหมือนประเทศที่ไร้วิญญาณ การขับเคลื่อนเศรษฐกิจ การพัฒนาประเทศให้มีความเติบโต คงแทบเป็นไปไม่ได้ เพราะนักลงทุนที่ไหนจะอยากมาลงทุน เพราะฉะนั้น คนที่เกี่ยวข้องกับการทำลายเสถียรภาพทางการเมือง ก็ควรเป็นคนที่ต้องรับผิดชอบกับความเสียหายใดๆ ที่เกิดขึ้น 

เมื่อถามถึงกรณีที่มีนิสิตนักศึกษาของบางสถาบัน เรียกร้องให้ถอดถอนชื่อตุลาการศาลรัฐธรรมนูญบางคน ออกจากการเป็นอาจารย์พิเศษ รังสิมันต์ กล่าวว่า เรื่องการตัดสินของตุลาการศาลรัฐธรรมนูญเกี่ยวพันกับเรื่องการเมือง ไม่ใช่แค่เรื่องทางกฎหมาย ไม่เหมือนกับศาลอื่นๆ ต้องยอมรับว่าเรื่องในลักษณะนี้หรือเรื่องจริยธรรม เป็นสิ่งที่มีทั้งคนเห็นด้วยแล้วคนไม่เห็นด้วย แน่นอนว่าประชาชนจำนวนมากมองว่าพรรคก้าวไกลไม่ควรจะถูกยุบ เพราะการเสนอแก้ไขประมวลกฎหมายอาญามาตรา 112 มีการแก้ไขมาก่อน และไม่มีอะไรที่เขียนว่าห้ามแก้ ซึ่งเมื่อสถานการณ์เป็นเช่นนี้ ก็ทำให้เกิดคำถามตามมา ยิ่งไปกว่านั้นการตัดสิน 9:0 ทำให้เกิดคำถามเรื่องความโปร่งใสในการตัดสิน เพราะหากเทียบกับการตัดสินอื่นๆ ยากมากที่จะหาฉันทามติแบบนี้ คงมีประชาชนส่วนหนึ่งที่รู้สึกว่าอยากจะทำอะไรที่สามารถทำได้ และเป็นภาพสะท้อนจากนิสิตนักศึกษาที่ไปเข้าชื่อถอดถอน  

เมื่อถามย้ำถึงกรณีที่ตุลาการศาลฯ ระบุว่าพรรคควรขอบคุณ นายรังสิมันต์ หัวเราะก่อนจะกล่าวว่า เราคงขอบคุณไม่ได้ เพราะเรื่องนี้เป็นเรื่องที่ควรพูดคุยกันแบบจริงจังดีกว่า การใช้ประโยคแบบเยาะเย้ยถากถาง เป็นการพูดที่ไม่ได้ตั้งอยู่บนพื้นฐานของการเคารพในอำนาจของประชาชนเลย และตนคิดว่าเป็นเรื่องที่ทุกฝ่ายในสังคมต้องให้ความสำคัญ ไม่ว่าคุณจะเป็นองค์กรอะไรก็แล้วแต่ หรือจะมีที่มาอย่างไรตามรัฐธรรมนูญ แต่ตนอยากให้ทุกคนเคารพในอำนาจสูงสุดที่เป็นของประชาชน

“อย่างน้อยมีความเคารพกันบ้าง ผมเข้าใจเกมการเมือง ผมเข้าใจเรื่องความพยายามที่จะทำลายพรรคก้าวไกลจากฝ่ายต่างๆ แต่ผมยืนยันว่า ไม่ว่าท่านจะรู้สึกอย่างไร ไม่ว่าท่านจะชอบหรือไม่ชอบพรรคก้าวไกล แต่ช่วยเคารพอำนาจของประชาชนบ้าง อย่าให้การใช้นิติสงครามเป็นเรื่องปกติในสังคมเลย” 

Credit:
- กองบรรณาธิการ SPACEBAR


========================================

ID: 18991
Title: Photo Story: เบิร์ธเดย์ ‘อุ๊งอิ๊ง’ ฝุ่นตลบ ‘ครม.อิ๊งค์ 1’ สแกนเข้ม
Slug: thaksin-hbd-ing-government
Published At: 2024-08-21 16:15:09
Locale: th
Excerpt: เบิร์ธเดย์ ‘อุ๊งอิ๊ง’ 38 ปี ‘พจมาน-ทักษิณ’ ให้พรลูกสาว ท่ามกลางฝุ่นตลบ ‘ครม.อิ๊งค์ 1’ ให้ 4 หน่วยงาน สแกนคุณสมบัติเข้ม
Category: การเมือง, politics, การเมืองระดับชาติ, national
Tags: 

Highlights:
- เบิร์ธเดย์ ‘อุ๊งอิ๊ง’ 38 ปี ‘พจมาน-ทักษิณ’ ให้พรลูกสาว ท่ามกลางฝุ่นตลบ ‘ครม.อิ๊งค์ 1’ ให้ 4 หน่วยงาน สแกนคุณสมบัติเข้ม

Content:

แพทองธาร ชินวัตร นายกรัฐมนตรี นำพวงมาลัยเข้าไปกราบขอพร ทักษิณ ชินวัตร อดีตนายกรัฐมนตรี ผู้เป็นบิดา และ คุณหญิงพจมาน ดามาพงศ์ มารดา โดยคุณหญิงพจมานได้หอมแก้มเช่นกัน ภายหลังได้ทำบุญวันคล้ายวันเกิด 38 ปี ที่วัดสระเกศราชวรมหาวิหาร โดยมี ปิฎก สุขสวัสดิ์ สามีพร้อมลูก และ พานทองแท้ ชินวัตร พี่ชาย , พินทองทา ชินวัตร คุณากรวงศ์ พี่สาว และบรรดาญาติ เพื่อนสนิท ร่วมทำบุญถวายผ้าไตรจีวร สังฆทาน และภัตตาหารเพล แก่พระสงฆ์ 9 รูป เพื่อความเป็นสิริมงคล

ท่ามกลางกระแสข่าวการจัดตั้ง ‘ครม.แพทองธาร 1’ ที่ล่าสุด นพ.พรหมินทร์ เลิศสุริย์เดช เลขาธิการนายกรัฐมนตรี เปิดเผยว่า ขณะนี้พรรคร่วมรัฐบาลได้ส่งรายชื่อรัฐมนตรีในรัฐบาลชุดใหม่มาครบทั้งหมดแล้ว รวมถึงพรรคพลังประชารัฐ (พปชร.) หลังจากนี้จะเข้าสู่ขั้นตอนการตรวจสอบคุณสมบัติ โดยจะส่งรายชื่อทั้งหมดให้เลขาธิการคณะรัฐมนตรี ร่วมกับหน่วยงานต่างๆในการตรวจสอบ เช่น สำนักงานตำรวจแห่งชาติ (ตร.) คณะกรรมการกำกับหลักทรัพย์และตลาดหลักทรัพย์ (ก.ล.ต.) สำนักงานป้องกันและปราบปรามการทุจริตแห่งชาติ (ป.ป.ช.) 

หากมีข้อสงสัยจะส่งให้สำนักงานคณะกรรมการกฤษฎีกาตรวจสอบอีกครั้ง ทุกอย่างจะเป็นไปอย่างรอบคอบ ส่วนการแต่งตั้งรัฐมนตรีขึ้นอยู่กับนายกรัฐมนตรี ที่จะนำเสนอชื่อเพื่อโปรดเกล้าโปรดกระหม่อมต่อไป

Credit:
- กองบรรณาธิการ SPACEBAR


========================================

ID: 18990
Title: ‘ร่างกฎหมายประชามติ’ ผ่านฉลุย! เพิ่มสิทธิ ‘งดออกเสียง’
Slug: referendum-law-increase-rights-for-citizens-abstained-from-voting
Published At: 2024-08-21 16:08:34
Locale: th
Excerpt: ‘สภาฯ’ ผ่านฉลุย! ‘ร่างกฎหมายประชามติ’ ปรับเกณฑ์เสียงข้างมาก 2 ชั้น เพิ่มสิทธิให้ประชาชน ‘งดออกเสียง’
Category: การเมือง, politics
Tags: 

Highlights:
- ‘สภาฯ’ ผ่านฉลุย! ‘ร่างกฎหมายประชามติ’ 
- ปรับเกณฑ์เสียงข้างมาก 2 ชั้น เพิ่มสิทธิให้ประชาชน ‘งดออกเสียง’

Content:

การประชุมสภาผู้แทนราษฎร ในวันนี้มีไฮไลท์อยู่ที่วาระพิจารณา**ร่างพระราชบัญญัติ (พ.ร.บ.) ว่าด้วยการออกเสียงประชามติ (ฉบับที่...) พ.ศ....**  ซึ่งคณะกรรมาธิการ (กมธ.) วิสามัญ ที่มี วุฒิสาร ตันไชย เป็นประธาน กมธ. ได้พิจารณแล้วเสร็จ ในวาระ 2 และวาระ 4

ผู้สื่อข่าวรายงานว่า ในการพิจารณาของสภาฯ วาระสอง พบว่า มติเสียงข้างมากเห็นชอบด้วยกับร่างแก้ไขที่ กมธ.เสียงข้างมากเสนอต่อสภาฯ ได้แก่ ร่างมาตรา 3 ซึ่งแก้ไขมาตรา 10 ที่ กมธ.เสียงข้างมาก การกำหนดเงื่อนไขเรื่องระยะเวลาการทำประชามติที่เป็นวันเดียวกันกับการเลือกตั้ง สส.เป็นการทั่วไป หรือการเลือกตั้งท้องถิ่นเนื่องจากครบวาระ ต้องไม่เร็วกว่า 60 วัน และไม่ช้ากว่า 150 วัน นับจากวันที่รับแจ้งจากประธานรัฐสภา

ร่างมาตรา 4 แก้ไขมาตรา 11 ซึ่งยกเลิกวรรคสองและวรรคสาม และใช้ข้อความใหม่ ที่มีสาระสำคัญคือ กรณีที่ประชาชน 5 หมื่นชื่อ จะยื่นเรื่องต่อ ครม.ให้พิจารณาทำประชามติ  สามารถทำผ่านระบบสื่ออิเล็กทรอนิกส์ได้

ส่วนประเด็นที่สภาฯ อภิปรายถกเถียงกันอย่างกว้างขวาง คือ ร่างมาตรา 6 แก้ไขมาตรา 13 ว่าด้วยเกณฑ์ออกเสียงที่เป็นข้อยุติ ซึ่ง**ร่าง พ.ร.บ.ประชามติฉบับเดิม กำหนดให้ใช้เสียงข้างมากเกินกึ่งหนึ่ง 2 ชั้น** คือ **ผู้มาออกเสียงต้องเกินกึ่งหนึ่งของผู้มีสิทธิ** และ**เสียงเห็นชอบต้องเกินกึ่งหนึ่งของผู้มาใช้สิทธิ** โดย กมธ.เสียงข้างมาก แก้ไขให้ใช้เสียงข้างมากเพียงชั้นเดียว คือ เสียงข้างมากของผู้มาออกเสียง

ทั้งนี้ พบว่า กมธ.ได้เพิ่มหลักเกณฑ์ คือ **ต้องเป็นคะแนนที่สูงกว่าคะแนนที่ไม่แสดงความคิดในเรื่องที่ทำประชามตินั้นด้วย** ซึ่ง วุฒิสาร ชี้แจงว่า การออกมาทำประชามติ ถือเป็นหน้าที่ **ดังนั้น จึงต้องมีช่องให้ ‘งดออกเสียง’ เพื่อเป็นทางออกให้กับผู้มาใช้สิทธิออกสียง**

ขณะที่ฟากฝั่งพรรคภูมิใจไทย นำโดย กรวีร์ ปริศนานันทกุล, ภราดร ปริศนานันทกุล สส.อ่างทอง พรรคภูมิใจไทย สงวนความเห็นให้เพิ่มหลักเกณฑ์ต้องมีผู้ออกมาใช้สิทธิ 1 ใน 4 ของผู้มีสิทธิด้วย เพื่อเป็นเกณฑ์ที่ใช้สะท้อนเสียงส่วนใหญญ่ของมวลมหาประชาชน แต่ สส.พรรคเพื่อไทย และ สส.พรรคประชาชน ลุกขึ้นทักท้วงและสนับสนุนการแก้ไขตาม กมธ.เสียงข้างมาก

ด้าน ขัตติยา สวัสดิผล สส.บัญชีรายชื่อ พรรคเพื่อไทย อภิปรายแสดงจุดยืนของพรรคเพื่อไทย ตอนหนึ่งว่า การแก้ไข พ.ร.บ.ประชามติ เพื่อนำไปสู่การแก้ไขรัฐธรรมนูญ 2560 ที่เป็นต้นตอวิกฤตของปัญหา โดย 1 ทศวรรษที่ผ่านมา พบประจักษ์พยานเหตุการณ์สำคัญ คือ ยุบพรรคก้าวไกล-ตัดสิทธิกรรมการบริหารพรรค, สั่งให้ เศรฐา ทวีสิน พ้นจากตำแหน่งนายกฯ และคำถามที่ แพทองธาร ชินวัตร นายกรัฐมนตรี เผชิญคือความกังวลว่า จะซ้ำรอยการหลุดจากตำแหน่งหรือไม่

โดยเป็นสิ่งที่ทำให้เห็นว่า การเมืองไทยไร้เสถียรภาพ บริหารประเทศไม่ต่อเนื่อง ไม่แน่นอน ซึ่งเป็นวิกฤตที่มีต้นตอจากรัฐธรรมนูญ 2560 ดังนั้น พรรคเพื่อไทยจะผลักดันการแก้รัฐธรรมนูญของประชาชน โดยประชาชน เพื่อประชาชน ให้เป็นจริงใน 4 ปี  

หลังจากที่ประชุมอภิปรายในวาระ 2 เรียงลำดับมาตราแล้วเสร็จ ได้ลงมติเห็นชอบร่างแก้ไขทั้งฉบับตามที่ กมธ.เสียงข้างมากเสนอ ด้วยมติเอกฉันท์ 409 เสียง จากนั้น จะส่งให้วุฒิสภาพิจารณาในลำดับต่อไป

Credit:
- กองบรรณาธิการ SPACEBAR
- อรนรร จิรชลมารค


========================================

ID: 18989
Title: โฟเด้น คว้าแข้งยอดเยี่ยม - พาลเมอร์ ดาวรุ่งแห่งปี งานประกาศรางวัล PFA Awards 2024 
Slug: pfa-awards-2024
Published At: 2024-08-21 16:05:40
Locale: th
Excerpt: ทราบผลกันไปแล้วเรียบร้อยสำหรับงานประกาศรางวัลของ สมาคมนักฟุตบอลอาชีพของอังกฤษ (PFA) ที่จะจัดงานมอบรางวัลอันทรงเกียรติให้กับนักฟุตบอลในอังกฤษกันทุกปี โดยในปีนี้รางวัลนักเตะยอดเยี่ยมตกเป็นของ ฟิล โฟเด้น ปีกแมนฯ ซิตี้ และดาวรุ่งยอดเยี่ยมเป็น โคล พาลเมอร์ เพลย์เมกเกอร์ของเชลซี 
Category: กีฬา, sport, ข่าวกีฬา, news-and-event
Tags: 

Highlights:
- ทราบผลกันไปแล้วเรียบร้อยสำหรับงานประกาศรางวัลของ สมาคมนักฟุตบอลอาชีพของอังกฤษ (PFA) ประจำปี 2024 
- รางวัลนักเตะยอดเยี่ยมตกเป็นของ ฟิล โฟเด้น ปีกแมนฯ ซิตี้ และดาวรุ่งยอดเยี่ยมเป็น โคล พาลเมอร์ เพลย์เมกเกอร์ของเชลซี 

Content:

ทราบผลกันไปแล้วเรียบร้อยสำหรับงานประกาศรางวัลของ สมาคมนักฟุตบอลอาชีพของอังกฤษ (PFA) ที่จะจัดงานมอบรางวัลอันทรงเกียรติให้กับนักฟุตบอลในอังกฤษกันทุกปี โดยในปีนี้งาน PFA Awards 2024 มีตัวเต็งที่จะคว้ารางวัลนักเตะยอดเยี่ยมแห่งปีทั้งหมด 6 คน ได้แก่ ฟิล โฟเด้น, เออร์ลิ่ง ฮาลันด์, โรดรี้ 3 แข้งจากแมนฯ ซิตี้, มาร์ติน โอเดการ์ด จากอาร์เซนอล, โคล พาลเมอร์ จากเชลซี และ โอลลี่ วัตกิ้นส์ จากแอสตัน วิลล่า ซึ่งผลปรากฎว่าเป็นทาง ฟิล โฟเด้น ปีกจากซิตี้ที่ถูกเพื่อนร่วมอาชีพเลือกให้ได้รับรางวัลนี้เหนือเพื่อนร่วมทีมของเขา จากผลงานการลงเล่น 35 นัด ยิงไป 19 ประตู และ 8 แอสซิสต์ โดยก่อนหน้านี้เขาเคยได้รางวัลดาวรุ่งยอดเยี่ยมของ PFA มาแล้ว 2 หน นี่เป็นครั้งแรกที่เขาได้รางวัลในฐานะนักเตะซีเนียร์ 

ส่วนอีกรางวัลที่น่าสนใจก็คือ นักเตะดาวรุ่งยอดเยี่ยม ที่รายชื่อ 6 คนที่ได้เข้าชิงมี อเลฮานโดร การ์นาโช่, ค็อบบี้ เมนู สองแข้งเด็กปั้นแมนฯ ยูไนเต็ด, ไมเคิ่ล โอลิเซ่ อดีตนักเตะคริสตัล พาเลซ, บูกาโย่ ซาก้า ปีกอาร์เซนอล, เจา เปโดร กองหน้าไบรท์ตัน และ โคล พาลเมอร์ ของเชลซี โดยผลปรากฎว่าบรรดานักฟุตบอลเพื่อนร่วมอาชีพ ตัดสินใจเลือก โคล พาลเมอร์ เพลย์เมกเกอร์ของเชลซี ให้รับรางวัลนี้ไปครอง ซึ่งแม้ผลงานของสโมสรต้นสังกัดจะน่าผิดหวัง แต่ผลงานส่วนตัวของพาลเมอร์ชัดเจนทุกอย่างว่าเขาเล่นได้คุ้มค่าตัว 42.5 ล้านปอนด์ที่เชลซีจ่ายไปทุกเพนนี จากการลงเล่นในลีกทั้งหมด 33 นัด พาลเมอร์ยิง 22 ประตู และทำ 11 แอสซิสต์

ในขณะที่รางวัลทีมยอดเยี่ยมพรีเมียร์ลีก ฤดูกาล 2023/24 นำมาโดยบรรดาแข้งอาร์เซนอลมากถึง 5 ราย ตามมาด้วยนักเตะทีมแชมป์อย่างแมนฯ ซิตี้ 4 ราย และสอดแทรกด้วยผู้เล่นของลิเวอร์พูล กับ แอสตัน วิลล่า อีกทีมละ 1 คน โดยทีมยอดเยี่ยมของพรีเมียร์ลีกประกอบไปด้วย 

**ผู้รักษาประตู** 

ดาบิด ราย่า (อาร์เซนอล) 

**กองหลัง** 

วิลเลี่ยม ซาลิบา (อาร์เซนอล), กาเบรียล มากาเญส (อาร์เซนอล), ไคล์ วอล์คเกอร์ (แมนฯ ซิตี้), เวอร์กิล ฟาน ไดจ์ค (ลิเวอร์พูล) 

**กองกลาง** 

เดแคลน ไรซ์ (อาร์เซนอล), มาร์ติน โอเดการ์ด (อาร์เซนอล), โรดรี้ (แมนฯ ซิตี้) 

**กองหน้า** 

เออร์ลิ่ง ฮาลันด์ (แมนฯ ซิตี้), ฟิล โฟเด้น (แมนฯ ซิตี้), โอลลี่ วัตกิ้นส์ (แอสตัน วิลล่า)

Credit:
- อรรถกร กมลวัธน์


========================================

ID: 18988
Title: สธ.ไทยพบผู้ป่วยสงสัย ‘ฝีดาษลิง’ Clade 1 รายแรก รอผลตรวจยืนยันสายพันธุ์
Slug: ministry-of-public-health-announces-that-thailand-has-found-the-first-suspected-case-of-monkeypox-clade-1-strain
Published At: 2024-08-21 15:57:23
Locale: th
Excerpt: สธ.แถลง ไทยพบผู้ป่วยสงสัย ‘ฝีดาษลิง’ Clade 1 รายแรกรอผลตรวจยืนยันสายพันธุ์ Clade 1B
Category: สังคม-ความเป็นอยู่, social, สุขภาพและคุณภาพชีวิต, health-and-safety
Tags: 

Highlights:
- สธ.แถลง ไทยพบผู้ป่วยสงสัย ‘ฝีดาษลิง’ Clade 1 รายแรกรอผลตรวจยืนยันสายพันธุ์ Clade 1B

Content:

กระทรวงสาธารณสุข (21 สิงหาคม 2567) **นพ.ธงชัย กีรติหัตถยากร** อธิบดีกรมควบคุมโรค แถลงข่าวกรณีพบผู้ป่วยสงสัยฝีดาษลิง สายพันธุ์ Clade 1 คนแรกในประเทศไทย

**อธิบดีกรมควบคุมโรค** เปิดเผยว่า การแถลงข่าววันนี้ไม่ใช่การยืนยันว่าพบผู้ป่วยฝีดาษลิงสายพันธุ์ Clade 1B แต่เป็นผู้ป่วยต้องสงสัยฝีดาษลิงเท่านั้น ขณะนี้ยังไม่ได้ยืนยัน 100% แต่ค่อนข้างเชื่อได้ว่าอาจจะเป็นฝีดาษลิง

โดยผู้ป่วยรายดังกล่าวเดินทางมาจากต่างประเทศที่มีการระบาด คนที่พบเป็นชาวยุโรป เพศชาย อายุ 66 ปี โดยมีการต่อเครื่องในประเทศแถบตะวันออกกลาง ก่อนเดินทางเข้าประเทศไทยเมื่อวันที่ 14 สิงหาคม ที่ผ่านมา เวลาประมาณ 18.00 น.

จากนั้นวันที่ 15 สิงหาคม ผู้ป่วยเริ่มมีอาการไข้ มีตุ่มขึ้นเล็กน้อยจึงเดินทางไปโรงพยาบาล เมื่อโรงพยาบาลซักประวัติได้มีการตรวจฝีดาษลิงสายพันธุ์ Clade 2 ปรากฏผลลบ ส่วนการตรวจสายพันธุ์ Clade 1B ปรากฏว่าผลไม่ชัดเจน โดยมีการตรวจยืนยันอีกว่าใช่ฝีดาษลิงหรือไม่ ด้วยการใช้ยีนส์ ซึ่งพบว่าเป็นฝีดาษลิงอย่างแน่นอน แต่ขณะนี้ยังไม่ใช่สายพันธุ์ Clade 2 ส่วนสายพันธุ์ Clade 1B ก็ยังไม่ชัดเจน จึงต้องมีการไล่ยีนส์ตรวจซ้ำอีกครั้งว่าใช่สายพันธุ์ Clade 1B หรือไม่

**อธิบดีกรมควบคุมโรค** กล่าวต่อว่า กรมควบคุมโรคมีระบบติดตามผู้สัมผัสหรือผู้ที่นั่งใกล้กับผู้ป่วยคนดังกล่าวบนเครื่องบิน เพื่อติดตามสอบสวนโรค ขณะนี้มีรายชื่อทั้งหมดแล้ว 43 คน โดยมีทั้งคนไทยและชาวต่างชาติ ซึ่งต้องเฝ้าระวังติดตามอาการไปอีก 21 วัน โดยผู้ป่วยไม่มีอาการรุนแรง คาดว่าวันที่ 23 สิงหาคม นี้ จะสามารถยืนยันผลการตรวจได้ 100% 

_**“หากผลการตรวจยืนยันว่าเป็นสายพันธุ์ 1B ก็จะถือว่าเป็นผู้ป่วยคนแรกที่พบในประเทศไทยสำหรับสายพันธุ์ 1B”**_ อธิบดีกรมควบคุมโรค กล่าว

Credit:
- กองบรรณาธิการ SPACEBAR


========================================

ID: 18987
Title: ชื่นมื่น! ‘อรรถวิชช์’ โยกเสริมทัพ ‘รวมไทยสร้างชาติ’
Slug: atthawit-joined-united-thai-nation-party
Published At: 2024-08-21 15:43:33
Locale: th
Excerpt: ‘พีระพันธุ์–เอกนัฏ’ ร่วมต้อนรับ ‘อรรถวิชช์’ โยกเข้า ‘รวมไทยสร้างชาติ’ เผยช่วยเสริมแกร่งทีมยุทธศาสตร์พรรค เดินหน้ากฎหมายปฏิรูปพลังงาน

Category: การเมือง, politics
Tags: 

Highlights:
- ‘พีระพันธุ์–เอกนัฏ’ ร่วมต้อนรับ ‘อรรถวิชช์’ โยกเข้า ‘รวมไทยสร้างชาติ’
- เผยช่วยเสริมแกร่งทีมยุทธศาสตร์พรรค เดินหน้ากฎหมายปฏิรูปพลังงาน

Content:

**พีระพันธุ์ สาลีรัฐวิภาค** หัวหน้าพรรครวมไทยสร้างชาติ พร้อม **เอกนัฏ พร้อมพันธุ์** เลขาธิการพรรค ตลอดจน สส.และสมาชิกพรรครวมไทยสร้างชาติ ให้การต้อนรับ **อรรถวิชช์ สุวรรณภักดี** ในโอกาสเข้าเป็นสมาชิกพรรครวมไทยสร้างชาติ

หัวหน้าพรรครวมไทยสร้างชาติ กล่าวว่า อรรถวิชช์ ได้มาช่วยงานปฏิรูปโครงสร้างพลังงานที่กระทรวงพลังงาน ลดขั้นตอนการขออนุญาตพลังงานแสงอาทิตย์ ให้ประชาชนเข้าถึงได้ในราคาถูก จึงได้ชวนมาเป็นสมาชิกพรรคด้วย เพื่อมาทำงานพัฒนาและเสนอกฎหมายของพรรคฯ ที่เกี่ยวกับปากท้องประชาชน ซึ่งจะทำให้งานนิติบัญญัติของพรรคฯ เข้มแข็งขึ้น 

ส่วน ‘กฎหมายปฏิรูปเครดิตบูโร’ ที่ อรรถวิชช์ เป็นผู้ริเริ่มเข้าชื่อกับภาคประชาชนนั้น สส.ของพรรคฯ จะช่วยสนับสนุนเต็มที่

Credit:
- กองบรรณาธิการ SPACEBAR


========================================

ID: 18986
Title: ‘ทนาย’ ยื่น ป.ป.ช.สอบ ‘อนุทิน-ไชยชนก’ ปมที่ดินเขากระโดง ส่อผิดจริยธรรม
Slug: lawyer-submits-nacc-ethics-investigation-anutin-chaichanok-is-involved-in-the-ownership-of-khao-kradong-land
Published At: 2024-08-21 15:38:22
Locale: th
Excerpt: ‘ทนายอั๋น’  ยื่น ป.ป.ช.สอบ ‘อนุทิน-ไชยชนก’ ปมถือครองที่ดินเขากระโดง ส่อผิดกฎหมาย-จริยธรรมนักการเมือง เตือน ‘นายกฯ’ ฝืนตั้งเป็น รมต.ต่อเจอวิบากกรรมแน่
Category: การเมือง, politics, การเมืองระดับชาติ, national
Tags: 

Highlights:
- ‘ทนายอั๋น’  ยื่น ป.ป.ช.สอบ ‘อนุทิน-ไชยชนก’ ปมถือครองที่ดินเขากระโดง 
- ส่อผิดจริยธรรมนักการเมือง เตือน ‘นายกฯ’ ฝืนตั้งเป็น รมต.ต่อเจอวิบากกรรมแน่

Content:

**ภัทรพงศ์ ศุภักษร** หรือ ‘**ทนายอั๋น บุรีรัมย์**’ เข้ายื่นหนังสือต่อคณะกรรมการ ป.ป.ช. (21 ส.ค.2567) เพื่อขอให้มีการตรวจสอบคุณสมบัติและลักษณะต้องห้ามของผู้ดำรงตำแหน่งทางการเมืองของ **อนุทิน ชาญวีรกูล** รองนายกรัฐมนตรี และรัฐมนตรีว่าการกระทรวงมหาดไทย (รมว.มหาดไทย) และ**ไชยชนก ชิดชอบ** เลขาธิการพรรคภูมิใจไทย (ภท.) กรณีมีการถือครอง**ที่ดินเขากระโดง** ต.เสม็ด อ.เมืองบุรีรัมย์ จ.บุรีรัมย์ ซึ่งมีคำพิพากษาของศาลฎีกา และศาลอุทธรณ์ภาค 3 อันเป็นที่สุด คำพิพากษาของศาลปกครองว่า ที่ดินดังกล่าวเป็นที่ดินของการรถไฟแห่งประเทศไทย

**ทนายอั๋น** กล่าวว่า นั่นหมายความว่าที่ดินดังกล่าว เป็นที่ดินของสาธารณสมบัติของแผ่นดิน จึงขอให้ ป.ป.ช.ตรวจสอบว่า บุคคลทั้ง 2 มีการพักอาศัยในที่ดินดังกล่าวหรือไม่ ใช้อำนาจอะไร มีกฎระเบียบอะไรรองรับหรือไม่ หากอยู่ในที่ดินดังกล่าวถือว่าเป็นการไม่ปฏิบัติ หรือฝ่าฝืนมาตรฐานทางจริยธรรมอย่างร้ายแรงหรือไม่ อย่างไร เพื่อให้เป็นประโยชนแก่ทุกฝ่าย อย่างเช่น นายอนุทิน เป็นคุณชายอยู่ที่กรุงเทพอยู่ดีๆ แต่กลับไปมีภูมิลำเนาอยู่ที่บุรีรัมย์ได้อย่างไร แต่ก็ทราบว่า นายไชยชนก ได้รับโอนมรดกเป็นหุ้นในสนามฟุตบอลนั้น จึงขอให้ ป.ป.ช.ตรวจสอบเรื่องนี้

เมื่อถามถึงเหตุผลของการยื่นตรวจสอบจริยธรรมในช่วงเวลานี้ เนื่องจากเรื่องนี้เกิดขึ้นมานานแล้ว **ทนายอั๋น** กล่าวว่า ตามเรื่องเขากระโดงมานานแล้ว รังวัดเสร็จเรียบร้อยแล้ว คิดว่าน่าจะอยู่ที่หน้าห้องอธิบดีแล้ว รอการเพิกถอนสิทธิ ส่วนเรื่องมาตรฐานทางจริยธรรมนั้น ต้องยอมรับว่า ศาลรัฐธรรมนูญตัดสินให้ความเป็นนายกรัฐมนตรี และรัฐมนตรีของนาย**เศรษฐา ทวีสิน** พ้นสภาพ ก็เหมือนเป็นมาตรฐานที่เขาวางขึ้นมาใหม่ หมายความว่า ถ้าใครอยู่ในที่ดินโดยไม่ชอบด้วยกฎหมาย ก็จะต้องโดน จึงมาในวันนี้

_**“ย้ำว่ายี่ห้อทนายอั๋นไม่มีใครจ้าง ถ้าจะให้ผมไปร้องพรรคประชาชนเหมือนแก๊ง 3 ตัวบาทก็คงไม่ทำอยู่แล้ว แต่ถ้าผมไม่มาวันนี้ก็ไม่มีใครมา”**_

เมื่อถามว่า นายอนุทินพยายามสื่อสารมาตลอดว่ามีการถือโฉนดถูกต้องตามกฎหมาย **ทนายอั๋น** กล่าวว่า ถ้านายอนุทินพูดเช่นนี้แปลว่ามีการยอมรับว่า มีการถือครองที่ดินตรงนั้น ใครก็แล้วแต่ที่มีโฉนดในที่ดินเขากระโดงเวลานี้โดนหมด ทำไม่ได้ ศาลฎีกาตัดสินแล้วไปซื้อได้อย่างไร ตนไปดูการรังวัดที่ดินเขากระโดงระหว่างกรมที่ดินและการรถไฟฯ ร่วมกัน ตอนนี้งดทำนิติกรรมแล้ว นั่นหมายความว่ามันไม่ชอบด้วยกฎหมาย ที่จริงควรจะรู้ หรือรู้ได้ตั้งแต่วันที่ศาลฎีกามีคำพิพากษาแล้ว โดยในส่วนของสนามฟุตบอลนั้น 100% ส่วนสนามแข่งรถราวๆ 50%

_**“ถ้าคุณอนุทินอ้างว่ามีที่ดินโดยซื้อมาโดยชอบด้วยกฎหมาย คุณจะต้องแสดงการสละสิทธิ์การครอบครอง สละกรรมสิทธิ์ก่อนมาดำรงตำแหน่ง ผมหาทางออกให้คุณอนุทิน ซึ่งไม่รู้ว่าเขาจะมีการตั้ง ครม.เมื่อไหร่ ดังนั้นแนะนำให้ไปสละสิทธิ์ก่อนแล้วผมจะไม่ติดใจ เพราะการเป็นรัฐมนตรีก่อนหน้านี้ถือว่าสิ้นสุดสภาพไปแล้ว แต่ก่อนจะมาเป็นรัฐมนตรีครั้งใหม่นี้ก็ขอให้ไปสละสิทธิ์ก่อน แล้วคุณต้องไปบอกคนที่คุณรู้จักว่า ให้สละสิทธิ์การถือครองที่ดินเขากระโดงทั้งหมด แล้วผมจะไม่ติดใจ ไม่งั้นจะเป็นวิบากกรรมของนายอนุทิน และของ น.ส.แพทองธาร ชินวัตร นายกฯ รวมถึงพ่อของแพทองธารด้วย ถ้าขืนแต่งตั้ง”**_  ภัทรพงศ์ กล่าว

Credit:
- กองบรรณาธิการ SPACEBAR


========================================

ID: 18983
Title: ฝีดาษลิงระบาดรอบนี้ต้องล็อกดาวน์ประเทศเหมือนโควิด-19 ไหม? 
Slug: mpox-global-health-emergency-will-it-cause-lockdown-like-covid
Published At: 2024-08-21 15:30:37
Locale: th
Excerpt: ฝีดาษลิงระบาดรอบนี้รุนแรงแค่ไหน? ต้องล็อกดาวน์ประเทศเหมือนตอนโควิด-19 ระบาดไหม? มันน่ากังวลแค่ไหนกัน? 
Category: ต่างประเทศ, world, ภัยพิบัติ, disaster
Tags: 

Highlights:
- เมื่อสัปดาห์ที่แล้ว องค์การอนามัยโลก (WHO) ประกาศยกระดับให้ mpox เป็นภาวะฉุกเฉินด้านสาธารณสุขระดับโลก ซึ่งนับเป็นครั้งที่ 2 ในรอบ 2 ปี 
- เนื่องจาก mpox สายพันธุ์ใหม่ระบาดอย่างรวดเร็วในสาธารณรัฐประชาธิปไตยคองโก แถมยังพบผู้ป่วยนอกแอฟริกาในสวีเดน, ฟิลิปินส์ ประเทศละ 1 ราย และล่าสุดพบผู้ป่วยในไทยที่เพิ่งเดินทางมาจากประเทศในทวีปแอฟริกา
- แม้สายพันธุ์ใหม่ ‘Clade Ib’ จะมีความรุนแรง แต่ผู้เชี่ยวชาญหลายคนก็ยืนยันว่า มันจะไม่ระบาดรุนแรงเหมือนโควิด-19 และไม่ใช่เรื่องที่ต้องตื่นตระหนกมากนัก 

Content:

เวลานี้ทั่วโลกต่างกำลังเฝ้าระวังโรคระบาดเอ็มพอกซ์ (mpox) หรือฝีดาษลิงสายพันธุ์ใหม่ ‘Clade Ib’ ที่กลายพันธุ์จากสายพันธุ์ดั้งเดิมกลุ่ม 1 ‘Clade I’ หลังจากองค์การอนามัยโลก (WHO) เพิ่งประกาศยกระดับสถานการณ์โรคระบาดเป็นภาวะฉุกเฉินด้านสาธารณสุขที่มีความน่ากังวลระดับโลก (PHEIC) เมื่อสัปดาห์ที่แล้ว เนื่องจากไวรัสแพร่กระจายอย่างรวดเร็วทั่วทวีปแอฟริกา และมีความเสี่ยงที่จะเข้าสู่ทวีปอื่นๆ 

แต่ความกังวลไม่หยุดอยู่แค่นี้หลังพบผู้ป่วยสวีเดนติดเชื้อ mpox สายพันธุ์ ‘Clade Ib’ ในวันที่ 15 ส.ค. ซึ่งถือเป็นผู้ป่วยนอกแอฟริการายแรก ต่อมาในวันที่ 19 ส.ค.ก็พบผู้ป่วยชายชาวฟิลิปปินส์อีก 1 ราย และล่าสุดเมื่อวันที่ 21 ส.ค. มีรายงานพบผู้ป่วย mpox เป็นชายชาวยุโรปวัย 66 ปีในไทย เดินทางมาจากประเทศแถบแอฟริกา แต่ผลตรวจยังไม่แน่ชัด 100% ว่าเป็นสายพันธุ์ใหม่ ‘Clade Ib’ หรือไม่ ต้องรอวันที่ 23 ส.ค.ถึงจะยืนยันได้ 

**แม้ WHO จะออกมายืนยันว่า mpox จะไม่ระบาดแรงเหมือนโควิด เพราะมีความเสี่ยงที่จะแพร่กระจายต่ำ** เนื่องจากเชื้อ mpox ไม่ได้แพร่กระจายทางอากาศ หรือแพร่กระจายได้ง่ายเหมือนไวรัสทางเดินหายใจ 

**แต่ถึงกระนั้น การระบาดของ mpox อีกครั้งในหลายประเทศทั่วแอฟริกากลับสร้างความวิตกให้กับนักวิทยาศาสตร์** 

### **แล้วการระบาดของ ‘Mpox’ จะทำให้เกิดการล็อกดาวน์เหมือน ‘โควิด-19’ หรือไม่?**

“ไม่น่าจะมีการล็อกดาวน์” เพราะอัตราการแพร่เชื้อต่ำกว่าเมื่อเทียบกับโควิด  

_**“ไม่มีเหตุผลใดๆ เลยที่จะใช้มาตรการแบบนั้น”**_ ดร.แดเนียล คูริทซ์เคส หัวหน้าแผนกโรคติดเชื้อที่โรงพยาบาลบริกแฮมแอนด์วีเมนส์ และศาสตราจารย์ด้านการแพทย์ที่โรงเรียนแพทย์ฮาร์วาร์ด กล่าว 

ขณะเดียวกันดร. แอนน์ ริมัว ศาสตราจารย์ด้านระบาดวิทยา คณะสาธารณสุขศาสตร์ แห่งมหาวิทยาลัยแคลิฟอร์เนีย ในลอสแองเจลิส ก็บอกว่า _**“คำตอบคือ ‘ไม่’ mpox ไม่ใช่ไวรัสชนิดใหม่เหมือนกับโควิด และ mpox เป็นไวรัสที่เคยระบาดแล้ว แถมเรายังควบคุมได้ รวมถึงมีวัคซีนด้วย... เราเคยควบคุมการระบาดของ mpox ทั่วโลกมาแล้วในปี 2022”**_ 

_**“ความเป็นไปได้ที่โรคนี้จะกลายเป็นโรคระบาดใหญ่แบบโควิด-19 นั้นมีน้อยมาก”**_ นีล มาเนียร์ ผู้อำนวยการหลักสูตรสาธารณสุขศาสตรมหาบัณฑิต สาขาสุขภาพในเมืองของมหาวิทยาลัยนอร์ทอีสเทิร์น กล่าว 

นอกจากนี้  ดร.ฮันส์ คลูเก ผู้อำนวยการประจำภูมิภาคยุโรปขององค์การอนามัยโลก ยังเผยด้วยว่า _**“mpox ‘ไม่ระบาดรุนแรงเหมือนโควิด’ ไม่ว่าจะสายพันธุ์กลุ่ม 1 หรือกลุ่ม 2 ก็ตาม และความเสี่ยงต่อประชากรทั่วไปก็อยู่ในระดับต่ำ...”**_ 

_“การตระหนักรู้และการเฝ้าระวัง mpox เป็นสิ่งสำคัญ โดยเฉพาะอย่างยิ่งในบริบทของสถานการณ์การระบาดที่เคยเกิดขึ้นในปี 2022 **ผมคิดว่าเราไม่จำเป็นต้องตื่นตระหนกมากเกินไป แต่ก็น่ากังวล...**แพทย์ (ในสหรัฐฯ) กำลังเฝ้าระวังเคสผู้ป่วยที่ดูเหมือนจะเป็นโรค mpox เราจะกำหนดมาตรการแยกตัวและการทดสอบที่เหมาะสม และเรากำลังเพิ่มการฉีดวัคซีนให้กับผู้คนที่มีความเสี่ยง” ดร.โอนเยมา โอกบัวกู ผู้เชี่ยวชาญด้านโรคติดเชื้อจากคณะแพทยศาสตร์ มหาวิทยาลัยเยล กล่าว_ 

แต่ถึงกระนั้น mpox สายพันธุ์ ‘Clade I’ ก็ยังคงน่ากังวล เนื่องจากแพร่กระจายเร็วกว่าและมีอัตราการเสียชีวิตที่สูงกว่าเมื่อเปรียบเทียบกับสายพันธุ์ ‘Clade II’ ที่มีความรุนแรงน้อยกว่าซึ่งมักพบผู้ป่วยในยุโรป ออสเตรเลีย สหรัฐฯ และประเทศอื่นๆ อีกหลายประเทศเมื่อปี 2022 

### **สถานการณ์น่ากังวลแค่ไหน?**

อัตราการเสียชีวิตนั้นแตกต่างกันไป (ขึ้นอยู่กับการดูแลรักษาผู้ป่วยที่อาการหนักที่สุด) ทั้งนี้พบว่าอัตราการเสียชีวิตในคองโกครั้งนี้จากสายพันธุ์ ‘Clade I’ และสายพันธุ์ ‘Clade Ib’ อยู่ที่ประมาณ 4% ส่วนสายพันธุ์ ‘Clade II’ ซึ่งแพร่ระบาดไปทั่วโลก มีผู้เสียชีวิตน้อยกว่ามาก 

อย่างไรก็ตาม mpox ไม่ใช่โควิด-19 และได้รับการพิสูจน์แล้วว่า เราสามารถหยุดการแพร่ระบาดและช่วยเหลือผู้คนที่มีความเสี่ยงได้ และเชื้อไม่ได้แพร่กระจายได้ง่ายนัก 

_**“ผมไม่คิดว่านี่จะเป็นสาเหตุให้เกิดความตื่นตระหนกหรือก่อให้เกิดความกังวลอย่างกว้างขวางในหมู่ประชาชน”**_ มาเนียร์ กล่าว  

นั่นก็เพราะว่า mpox มีวัคซีนป้องกัน ตามข้อมูลของ CDC ที่ระบุเมื่อเร็วๆ นี้ว่า วัคซีน ‘Jynneos’ ทั้ง 2 โดส ซึ่งใช้ฉีดป้องกันสายพันธุ์ ‘Clade II’ ยังสามารถป้องกันเชื้อ mpox สายพันธุ์ ‘Clade I’ ที่รุนแรงกว่าได้

 

“มันไม่เหมือนโควิด-19 ที่เราไม่มีวัคซีนในช่วงแรกของการระบาดใหญ่ แต่สำหรับ mpox เรารู้วิธีการรักษา เรามีวัคซีนสำหรับรักษาโรค ดังนั้น การฉีดวัคซีนจึงมีความสำคัญอย่างยิ่งในพื้นที่ที่เกิดการระบาด เพื่อที่เราจะสามารถจำกัดการแพร่ระบาดได้” 

 

มาเนียร์ กล่าวอีกว่า _“ผู้คนควรทำสิ่งที่พวกเขาทำอยู่เสมอเพื่อบรรเทาการแพร่ระบาดของโรค เช่น ล้างมือเป็นประจำ สังเกตอาการ และไปพบแพทย์หากคุณสงสัยว่าคุณเป็นโรค์ mpox หรือเคยสัมผัสกับผู้ป่วยที่เป็นโรค mpox”_ 

ทั้งนี้ การที่ WHO ประกาศยกระดับ mpox ให้เป็นภาวะฉุกเฉินด้านสาธารณสุขนั้นไม่ได้ต้องการประชาชนตื่นตระหนก แต่เป็นการส่งสัญญาณให้บุคลากรทางการแพทย์เฝ้าระวัง mpox และระดมอุปกรณ์การแพทย์ทั่วโลก เพื่อให้แน่ใจว่าเครื่องมือการแพทย์ต่างๆ รวมถึงวัคซีนจะถูกส่งไปยังพื้นที่ที่ต้องการมากที่สุุดทั้งในคองโก และประเทศเพื่อนบ้าน

Credit:
- พิมณัฐฐา เขื่อนเพ็ชรต์


========================================

ID: 18985
Title: ยังไร้เทียบเชิญ ปชป.ร่วมรัฐบาล ‘อิ๊งค์ 1’ 
Slug: prachathipat-cabinet-21aug2024
Published At: 2024-08-21 15:16:13
Locale: th
Excerpt: สยบข่าวลือ! ‘ปชป.’ เข้าร่วมรัฐบาล ‘อิ๊งค์ 1’ ยังไร้เทียบเชิญเข้าร่วมจัดตั้งรัฐบาล
Category: การเมือง, politics, การเมืองระดับชาติ, national
Tags: 

Highlights:
- สยบข่าวลือ! ‘ปชป.’ เข้าร่วมรัฐบาล ‘อิ๊งค์ 1’ ยังไร้เทียบเชิญเข้าร่วมจัดตั้งรัฐบาล
- แม้ กก.บห.พรรค มอบอำนาจตัดสินใจให้ ‘หัวหน้า-เลขาฯ พรรค’ มีสิทธิขาดเลือกทางเดินพรรค

Content:

ผู้สื่อข่าวรายงานจากพรรคประชาธิปัตย์ (ปชป.) ถึงความคืบหน้าในการฟอร์ม ครม. รัฐบาล แพทองธาร ชินวัตร ในส่วนของพรรคปชป. ที่เป็นพรรคฝ่ายค้านเดิม แต่หลังจากทักษิณ ชินวัตร บิดานายกฯ และแกนนำของพรรคเพื่อไทย ได้ส่งสัญญาณลักษณะไฟเขียวให้พรรคปชป.เข้าร่วมรัฐบาล โดยอ้างยึดดีลเดิมเพื่อรักษาคำพูดที่เคยให้ไว้กับเดชอิศม์ ขาวทอง เลขาธิการพรรคปชป. ในช่วงการตั้งรัฐบาลเพื่อไทยยุคเศรษฐา ทวีสิน ที่ฮ่องกง ซึ่งเดชอิศม์เคยเป็นสมาชิกพรรคไทยรักไทยเดิมและเคยลงสมัคร สส.สงขลาในนามพรรคไทยรักไทย และนำ 21 สส.ปชป.โหวตสนับสนุนเศรษฐาให้ขึ้นเป็นนายกฯ สวนมติพรรค จนทำให้ภายในพรรคแตกเป็น 2 ขั้วคือ กลุ่มผู้บริหารพรรคปัจจุบัน และกลุ่มอดีตหัวหน้าพรรคที่มี 4  เสียง  โดยในการประชุมคณะกรรมการบริหาร (กก.บห.) พรรคประชาธิปัตย์เมื่อวันที่ 15 ส.ค.ที่ผ่านมา ที่ประชุมกก.บห.ได้มีมติมอบอำนาจให้  หัวหน้าพรรค และเลขาธิการพรรค มีอำนาจเต็มในการเจรจา และตัดสินใจในการเข้าร่วมรัฐบาล ในกรณีที่มีการเชิญพรรคปชป. เข้าร่วมรัฐบาล ซึ่งตลอดช่วง 2 วันที่ผ่านมา เดชอิศม์ ได้ประสานพูดคุยผ่านคนใกล้ชิดทักษิณว่า พร้อมที่จะเข้าร่วมรัฐบาลตามดีลเดิม และขอให้มีเทียบเชิญมาอย่างเป็นทางการ เพื่อสามารถชี้แจงสังคมและมวลสมาชิก ผู้สนับสนุนพรรคได้ 

“เดิมในส่วนของพรรคปชป. มีความประสงค์จะขอตำแหน่ง รมว.เกษตรฯ และ รมช. มท.  แต่คาดว่า เมื่อมีการเกลี่ยตำแหน่งรัฐมนตรีกับพรรคร่วมรัฐบาลเดิม จะมีการสลับสับเปลี่ยนกระทรวงจึงมีการสลับเก้าอี้รัฐมนตรีใหม่ คงจะไม่ได้เก้าอี้รัฐมนตรีตามที่ต้องการ ยิ่งเกิดปัญหาขัดแย้งภายในพลังประชารัฐ(พปชร.) ในปีกของพล.อ.ประวิตร วงษ์สุวรรณ หัวหน้าพรรคกับกลุ่มร.อ.ธรรมนัส พรหมเผ่า เลขาธิการพรรค ในการส่งรายชื่อว่าที่รัฐมนตรีซ้ำซ้อนจาก 2 กลุ่ม จึงต้องรอความชัดเจนในการตรวจสอบคุณสมบัติรัฐมนตรีของพรรค พปชร.โดยเน้นถึงด้านจริยธรรมด้วย แต่จนถึงปัจจุบัน ยังไม่มีการส่งเทียบเชิญให้พรรคปชป.เข้าร่วมรัฐบาลแต่อย่างใด และหากมีการส่งเทียบเชิญเข้าร่วมรัฐบาลจริง ตามข้อบังคับพรรคปชป. ก็ระบุชัดเจนว่า จะต้องมีการประชุมร่วมระหว่าง กก.บห.และสส.ของพรรค เพื่อมีมติร่วมในนามพรรคว่าจะ เข้าร่วมรัฐบาลหรือไม่ อย่างไร” แหล่งข่าวรองหัวหน้าพรรคคนหนึ่ง กล่าว

Credit:
- กองบรรณาธิการ SPACEBAR


========================================

ID: 18984
Title: ‘สส.ไทยสร้างไทย’ ทวงบุญคุณ โหวต 'อุ๊งอิ๊ง' เป็นนายกฯ
Slug: thaisangthai-party-seeks-gratitude-to-the-government
Published At: 2024-08-21 15:06:59
Locale: th
Excerpt: ต้องทดแทน ! ‘ชัชวาล ไทยสร้างไทย’ ทวงบุญคุณแลกเสียงโหวต ‘แพทองธาร’ นั่ง ‘นายกฯ’ จี้เร่งแก้ปัญหาประปาไร้คุณภาพ ให้ชาวร้อยเอ็ดด่วน
Category: การเมือง, politics, การเมืองระดับชาติ, national
Tags: 

Highlights:
- ต้องทดแทน ! ‘ชัชวาล ไทยสร้างไทย’ ทวงบุญคุณแลกเสียงโหวต ‘แพทองธาร’ นั่ง ‘นายกฯ’
-  จี้เร่งแก้ปัญหาประปาไร้คุณภาพ ให้ชาวร้อยเอ็ดด่วน

Content:

ในการประชุมสภาผู้แทนราษฎร ที่มี **‘พิเชษฐ์  เชื้อเมืองพาน’** รองประธานสภาผู้แทนราษฎร คนที่ 2 ทำหน้าที่ประธานในที่ประชุม ทั้งนี้ก่อน เข้าสู่ระเบียบวาระ ได้ให้สส.หารือถึงปัญหาความเดือดร้อนต่างๆ  โดย **‘ชัชวาล แพทยาไทย’** สส.ร้อยเอ็ด พรรคไทยสร้างไทย กล่าวว่า ขอหารือประธาน ผ่านไปยังนายกรัฐมนตรี ถึงมาตรฐานและคุณภาพของน้ำประปา ซึ่งเรื่องนี้ได้หารือต่อที่ประชุมสภาไปแล้ว แต่ผ่านมา 1 ปี ปัญหาดังกล่าวยังไม่ได้รับการแก้ไข พี่น้องประชาชนยังต้องทนทุกข์กับการใช้น้ำประปาที่ไม่ได้คุณภาพ ไม่มีอะไรเปลี่ยนแปลง ซึ่งองค์กรปกครองท้องถิ่นพยายามเต็มที่ ยื่นของบประมาณสนับสนุนทุกครั้งที่มีช่องทาง แต่ก็ไม่ได้รับการแก้ไขจากผู้มีอำนาจ 

**ความทุกข์และปัญหาของพี่น้องประชาชน เป็นหนึ่งในเหตุผลสำคัญว่าในวันที่ 16 ส.ค. ที่ผ่านมา จึงเลือกที่จะหยิบยื่นไมตรีจิต ลงคะแนนเลือก ‘แพทองธาร ชินวัตร’ เป็นนายกรัฐมนตรี ดังนั้นนับจากวันนี้ไป นายกรัฐมนตรี เป็นหนี้บุญคุณ พี่น้องชาวอ.เกษตรวิสัย อ.ปทุมรัตต์ และอ.เมืองสรวง** ซึ่งมีตนเองเป็นตัวแทนโหวตสนับสนุนให้เป็นนายกรัฐมนตรี คนที่ 31

"หลายคนคิดว่าผมคงได้มาหลายกิโล  ศักดิ์ศรีผู้แทนมันซื้อขายกันได้ขนาดนั้นเลยหรือ สำหรับผมมันไม่มีจริง และผมก็ไม่ต้องการ ความเป็นไปได้มันไม่มี รัฐบาลเขามีเสียงครบแล้ว อย่าไปฟังข่าวลือ ความเป็นจริงใครจะมาให้ สิ่งที่ผมต้องการ คือต้องการให้นายกรัฐมนตรี เร่งแก้ไขปัญหาความเดือดร้อน ให้กับพี่น้องเขต 7 บ้านผม คือการช่วยทำน้ำประปาหมู่บ้านให้ใสเหมือนน้ำในห้องน้ำของสภาแห่งนี้ได้ไหม”  

  

ชัชวาล กล่าวต่อว่า ขออนุญาตวางบิล ‘ใบแจ้งหนี้’ ฉบับแรกซึ่งเป็นความเดือดร้อน เรื่องการขาดแคลนน้ำประปา ในการอุปโภค-บริโภค เป็นชุดแรกและจะมีใบแจ้งหนี้ชุดอื่นๆ ตามมาในทุกๆเดือน หวังว่านายกรัฐมนตรี คนใหม่ จะไม่ทำให้พี่น้องผู้มีพระคุณต่อท่าน ผิดหวัง เป็นกำลังใจให้นายกคนใหม่ได้เร่งแก้ปัญหาตามที่สัญญาไว้กับประชาชน ซึ่งจะมาทวงบุญคุณแทนพี่น้องประชาชนต่อไป 

ชัชวาล กล่าวต่อว่า สำหรับปัญหา น้ำประปาไม่ได้คุณภาพยังเกิดขึ้นกับอีกหลายพื้นที่ในเขต 7 ของ จ.ร้อยเอ็ด ซึ่งคล้ายกับปัญหาของพี่น้องชาวตำบลคูเมือง อ.เมืองสรวง รวมทั้งสิ้นอีก  10 รายการ ดังต่อไปนี้ อ.ปทุมรัตต์  ประกอบด้วยบ.ตาจ่อย ต.ดอกหล้ำ บ.ขี้เหล็ก ต.ขี้เหล็ก บ.โพธิ์น้อย ต.โพนนสูง บ.ภูดิน ต.สระบัว  ส่วน อ.เมืองสรวง ประกอบด้วย บ.ป่าแถม ต.หนองหิน บ.ดอนดู่ ต.กกกุง    และอ.เกษตรวิสัย ประกอบด้วย บ.บ้านแจ่มอารมณ์ ต.ดงครั่งใหญ่ บ.หนองสระหงษ์-หนองสระทอง ต.กำแพง บ.สิงห์โคก ต.สิงห์โคก  บ.โพนฮาด ค.ดงครั่งน้อย

Credit:
- กองบรรณาธิการ SPACEBAR


========================================

ID: 18982
Title: ‘ไทยสร้างไทย’ ลงดาบ สส.งูเห่า! ขับ ‘สุภาพร’ พ้นพรรค ปูดมีพรรคการเมืองจ้องดูด สส.
Slug: thaisangthai-21-aug-2024
Published At: 2024-08-21 14:49:34
Locale: th
Excerpt: ‘ไทยสร้างไทย’ ลงดาบ สส.งูเห่า รายแรกขับ ‘สุภาพร’ พ้นพรรค เซ่นปมโหวตหนุน ‘อิ๊งค์’ ชี้ขัดจริยธรรมอย่างร้ายแรง ปูดมีพรรคการเมืองจ้องดูด ‘สส.’ โดยใช้ตำแหน่งและเงินหลอกล่อ 
Category: การเมือง, politics, การเมืองระดับชาติ, national
Tags: 

Highlights:
- ‘ไทยสร้างไทย’ ลงดาบ สส.งูเห่า รายแรกขับ ‘สุภาพร’ พ้นพรรค เซ่นปมโหวตหนุน ‘อิ๊งค์’ ชี้ขัดจริยธรรมอย่างร้ายแรง  
- ปูดมีพรรคการเมืองจ้องดูด ‘สส.’ โดยใช้ตำแหน่งและเงินหลอกล่อ 

Content:

กรณี **6 สส.พรรคไทยสร้างไทย** ซึ่งเป็นพรรคฝ่ายค้าน สร้างวีรกรรม**โหวตสนับสนุนให้ ‘แพทองธาร ชินวัตร’ เป็นนายกรัฐมนตรี** เมื่อวันที่ 16 สิงหาคมที่ผ่านมา

ล่าสุดวันนี้ (21 ส.ค.) **คณะกรรมการวินัยและจริยธรรม ของพรรคไทยสร้างไทย** ได้ประชุมตามที่ได้รับมอบหมายจาก คุณหญิงสุดารัตน์ เกยุราพันธุ์ หัวหน้าพรรค และ ดร.โภคิน พลกุล ประธานคณะกรรมการวินัยและจริยธรรม โดยทั้งสองท่านอยู่ระหว่างการปฏิบัติภารกิจที่ประเทศจีน ให้ดำเนินการสอบสวนจริยธรรมของ สส. ทั้ง 6 คน เป็นรายบุคคล ใน**ประเด็นการฝ่าฝืนอุดมการณ์ของพรรคไทยสร้างไทย และจุดยืนในการเป็นพรรคร่วมฝ่ายค้าน** 

คณะกรรมการวินัยและจริยธรรม ได้เชิญ **สส.สุภาพร สลับศรี สส.ยโสธร เขต 1 มาให้ข้อมูลเป็นรายแรก** **เนื่องจากได้กระทำความผิดหลายครั้ง แต่ สส.สุภาพร ไม่ให้ความร่วมมือ**เข้าพบคณะกรรมการวินัยและจริยธรรม ตามที่ทำหนังสือแจ้งเชิญไป**ถึง 2 ครั้งแล้ว**

ที่ประชุมคณะกรรมการวินัยและจริยธรรม **พิจารณาเห็นว่าพฤติกรรมของ สส.สุภาพร เข้าข่ายกระทำผิดจริยธรรมอย่างร้ายแรง ซ้ำซากหลายครั้ง โดยไม่สำนึกว่าตนเองได้เป็น สส.สมัยแรกในนามพรรคไทยสร้างไทย** ซึ่งเน้นการเคารพและปฏิบัติตามอุดมการณ์ของพรรค โดยเฉพาะการต้องมีความซื่อสัตย์สุจริตเป็นที่ประจักษ์กับประชาชน, พรรค, และระบอบประชาธิปไตยอันมีพระมหากษัตริย์ทรงเป็นประมุข รวมถึงมารยาทในการเป็นพรรคร่วมฝ่ายค้าน

**ดังตัวอย่างต่อไปนี้**

1.จากการตรวจสอบผลการลงคะแนนเสียงในการลงมติในสภาผู้แทนราษฎรหลายครั้ง พบว่า **สส. สุภาพร ได้ลงคะแนนเสียงตรงกันข้ามกับมติพรรคร่วมฝ่ายค้านโดยตลอด**

2.พฤติกรรมที่ไม่เหมาะสมอย่างยิ่งในการไปปรากฏตัวร่วมงานกับพรรคอื่นอย่างเปิดเผย (ดังปรากฎตามข่าวจากสื่อมวลชน) เพื่อแสดงความฝักใฝ่พรรคดังกล่าว โดยไม่เคยแจ้งเหตุผลต่อพรรคไทยสร้างไทย การกระทำที่กล่าวมา ได้ก่อให้เกิดความเข้าใจในทางลบของสมาชิกพรรคไทยสร้างไทย และทำให้บางคนเข้าใจว่าอาจจะได้รับประโยชน์จากพรรคการเมืองอื่นหรือไม่ 

โดย**พรรคการเมืองบางพรรค ได้พยายามใช้เงินและตำแหน่งมาหลอกล่อ** เพื่อดึงตัว สส. ไปสนับสนุน การกระทำเช่นนี้ ถือเป็นการทำลายระบอบประชาธิปไตยอันมีพระมหากษัตริย์ทรงเป็นประมุข และทำลายจริยธรรมทางการเมือง

ในการนี้ **พรรคได้ให้โอกาสหลายครั้งเพื่อยุติการกระทำดังกล่าว** และอำนวยความยุติธรรมให้อย่างเต็มที่ แต่ไม่ได้รับความร่วมมือแต่ประการใดจาก สส.สุภาพร 

ที่ประชุมคณะกรรมการวินัยและจริยธรรมจึงลง**มติเป็นเอกฉันท์ว่าการกระทำของ สส. สุภาพร เป็นการกระทำผิดวินัยอย่างร้ายแรง สมควรที่จะได้รับการลงโทษด้วยการ “ขับออกจากการเป็นสมาชิกพรรคไทยสร้างไทย”**

โดยคณะกรรมการวินัยและจริยธรรมจะรายงานผลการพิจารณาไปยัง ดร.โภคิน พลกุล และคณะกรรมการบริหารพรรค เพื่อให้พิจารณาดำเนินการตามข้อบังคับพรรคต่อไป ส่วน สส.ที่เหลือ คณะกรรมการวินัยและจริยธรรมของพรรคจะได้นัดหมายเป็นรายบุคคล เพื่อให้โอกาสทุกคนได้ชี้แจงเหตุผล โดยพรรคจะอำนวยความยุติธรรมให้อย่างเต็มที่

พรรคไทยสร้างไทยมุ่งสร้างและร่วมงานกับนักการเมืองทุกคน ที่ยึดความสุจริต อุดมการณ์ และมารยาท ในระบอบประชาธิปไตย มีความซื่อตรงและรักษาคำพูดที่ให้ไว้กับประชาชน เพราะสิ่งนี้เท่านั้น ที่จะทำให้ระบอบประชาธิปไตยอันมีพระมหากษัตริย์ทรงเป็นประมุขมีความมั่นคง ยั่งยืน สร้างการเมืองไทย ให้มีคุณภาพ และมีคุณธรรม เพื่อทำประโยชน์ให้ประชาชนอย่างแท้จริง

Credit:
- กองบรรณาธิการ SPACEBAR


========================================

ID: 18981
Title: 6 ต่อ 1 เสียง กนง. มีมติคงอัตราดอกเบี้ยนโยบายไว้ที่ 2.50% ต่อปี
Slug: economic-business-maintain-policy-interest-rate
Published At: 2024-08-21 14:49:29
Locale: th
Excerpt: กนง. มีมติ 6 ต่อ 1 เสียง ให้คงอัตราดอกเบี้ยนโยบายไว้ที่ร้อยละ 2.50 ต่อปี โดย 1 เสียง เห็นควรให้ลดอัตราดอกเบี้ยนโยบายร้อยละ 0.25 ต่อปี
Category: ธุรกิจ-เศรษฐกิจ, business, การเงิน, finance
Tags: 

Highlights:
- เศรษฐกิจไทยมีแนวโน้มขยายตัวตามที่ประเมินไว้


- ส่งออกโดยรวมฟื้นตัวอย่างค่อยเป็นค่อยไป

- อัตราเงินเฟ้อมีแนวโน้มกลับเข้าสู่กรอบเป้าหมายในช่วงปลายปี 67

Content:

ปิติ ดิษยทัต เลขานุการ คณะกรรมการนโยบายการเงิน (กนง.) แถลงผลการประชุม กนง.ในวันนี้ ( 21 ส.ค.67) ว่า **คณะกรรมการฯ มีมติ 6 ต่อ 1 เสียง ให้คงอัตราดอกเบี้ยนโยบายไว้ที่ร้อยละ 2.50 ต่อปี โดย 1 เสียง เห็นควรให้ลดอัตราดอกเบี้ยนโยบายร้อยละ 0.25 ต่อปี** 

**เศรษฐกิจไทยมีแนวโน้มขยายตัวตามที่ประเมินไว้ จากการท่องเที่ยวและอุปสงค์ในประเทศ ขณะที่การส่งออกโดยรวมฟื้นตัวอย่างค่อยเป็นค่อยไป สำหรับอัตราเงินเฟ้อมีแนวโน้มกลับเข้าสู่กรอบเป้าหมายในช่วงปลายปี 2567 กรรมการส่วนใหญ่เห็นว่าอัตราดอกเบี้ยปัจจุบันยังอยู่ในระดับที่สอดคล้องกับการขยายตัวของเศรษฐกิจที่โน้มเข้าสู่ศักยภาพและการรักษาเสถียรภาพเศรษฐกิจและการเงิน จึงเห็นควรให้คงอัตราดอกเบี้ยนโยบายในการประชุมครั้งนี้** อย่างไรก็ดี ต้องติดตามผลกระทบของคุณภาพสินเชื่อที่ด้อยลงต่อภาวะการเงินและเศรษฐกิจโดยรวม ขณะที่กรรมการ 1 ท่าน เห็นว่าควรปรับลดอัตราดอกเบี้ยร้อยละ 0.25 ต่อปี เพื่อให้สอดคล้องกับศักยภาพทางเศรษฐกิจที่ขยายตัวต่ำลงจากปัจจัยเชิงโครงสร้างที่ชัดเจนขึ้น และจะมีส่วนช่วยบรรเทาภาระของลูกหนี้ได้บ้าง 

**เศรษฐกิจไทยมีแนวโน้มขยายตัว**ใกล้เคียงกับที่ประเมินไว้ โดยมีแรงขับเคลื่อนสำคัญ**จากการท่องเที่ยวและอุปสงค์ในประเทศ** แม้แรงส่งจากการบริโภคภาคเอกชนในระยะต่อไปจะชะลอลงบ้างหลังขยายตัวดีในช่วงก่อนหน้า ขณะที่การ**ส่งออกสินค้าและภาคอุตสาหกรรมฟื้นตัวอย่างค่อยเป็นค่อยไป โดยการส่งออกสินค้าบางกลุ่มยังถูกกดดันจากปัจจัยเชิงโครงสร้างและความสามารถในการแข่งขันที่ลดลง** ทั้งนี้ เศรษฐกิจในแต่ละภาคส่วนยังฟื้นตัวแตกต่างกันโดยรายได้แรงงานในภาคการผลิตและผู้ประกอบอาชีพอิสระมีแนวโน้มฟื้นตัวช้ากว่ากลุ่มอื่น ในระยะต่อไป ต้องติดตามความเสี่ยงด้านต่ำจากการลงทุนและการบริโภคภาคเอกชน

**อัตราเงินเฟ้อทั่วไปมีแนวโน้มปรับลดลงกว่าที่ประเมินไว้** โดยราคาสินค้าเกษตรมีแนวโน้มชะลอลงตามผลผลิตที่ขยายตัวดีจากสภาพอากาศที่เอื้ออำนวย และอัตราเงินเฟ้อพื้นฐานมีแนวโน้มอยู่ในระดับต่ำ ส่วนหนึ่งเป็นผลจากปัจจัยเชิงโครงสร้างที่ส่งผลให้แนวโน้มราคาหมวดพลังงานและอาหารสดไม่เร่งสูงขึ้นมากเมื่อเทียบกับอดีต ประกอบกับการแข่งขันที่สูงขึ้นจากสินค้านำเข้า ทั้งนี้ อัตราเงินเฟ้อคาดการณ์ในระยะปานกลางยังอยู่ในระดับที่สอดคล้องกับกรอบเป้าหมาย และอัตราเงินเฟ้อทั่วไปจะทยอยกลับเข้าสู่กรอบเป้าหมายในช่วงปลายปี 2567 แต่ต้องติดตามการขยายมาตรการช่วยเหลือค่าครองชีพของภาครัฐ

**ภาวะการเงินโดยรวมตึงตัวขึ้นบ้าง** โดยตลาดการเงินเคลื่อนไหวผันผวนจากมุมมองผู้ร่วมตลาดต่อแนวโน้มเศรษฐกิจและนโยบายการเงินของประเทศเศรษฐกิจหลัก อัตราแลกเปลี่ยนเงินบาทเทียบดอลลาร์ สรอ. ปรับแข็งค่า ขณะที่อัตราผลตอบแทนพันธบัตรไทยปรับลดลงตามการเคลื่อนไหวของพันธบัตรรัฐบาลสหรัฐฯ  ด้านต้นทุนการกู้ยืมของภาคเอกชนผ่านธนาคารพาณิชย์และตลาดตราสารหนี้ยังทรงตัวใกล้เคียงเดิม สินเชื่อภาคธุรกิจโดยรวมทรงตัว โดยสินเชื่อในอุตสาหกรรมยานยนต์และอิเล็กทรอนิกส์หดตัวส่วนหนึ่งจากปัญหาเชิงโครงสร้าง ขณะที่สินเชื่อ SMEs หดตัวจากความเสี่ยงด้านเครดิตที่สูงขึ้น ด้านสินเชื่อครัวเรือนชะลอลงและคุณภาพสินเชื่อปรับด้อยลง ส่วนหนึ่งจากความสามารถในการชำระหนี้ของครัวเรือนกลุ่มเปราะบางที่ปรับลดลงจากรายได้ที่ฟื้นตัวช้า คณะกรรมการฯ เห็นว่าควรติดตามผลกระทบของคุณภาพสินเชื่อที่ด้อยลงต่อต้นทุนการกู้ยืมและการขยายตัวของสินเชื่อในภาพรวม รวมถึงนัยต่อกิจกรรมทางเศรษฐกิจ 

**คณะกรรมการฯ ตระหนักถึงปัญหาการเข้าถึงสินเชื่อของ SMEs จึงสนับสนุนมาตรการ**  
**เพื่อแก้ปัญหาดังกล่าว เช่น มาตรการค้ำประกันสินเชื่อ รวมทั้งยังสนับสนุนนโยบายของ ธปท. ที่ให้สถาบันการเงินช่วยเหลือลูกหนี้ผ่านการปรับโครงสร้างหนี้ ซึ่งเป็นการแก้ปัญหาที่ตรงจุดและมีส่วนช่วยให้กระบวนการปรับลดสัดส่วนหนี้ครัวเรือนต่อรายได้ (debt deleveraging) เกิดขึ้นต่อเนื่อง** 

 ภายใต้กรอบการดำเนินนโยบายการเงินที่มีเป้าหมายรักษาเสถียรภาพราคา ควบคู่กับดูแลเศรษฐกิจให้เติบโตอย่างยั่งยืน และรักษาเสถียรภาพระบบการเงิน กรรมการส่วนใหญ่เห็นว่าอัตราดอกเบี้ยปัจจุบันยังสอดคล้องกับแนวโน้มเศรษฐกิจและเงินเฟ้อ และเอื้อต่อการรักษาเสถียรภาพเศรษฐกิจการเงินในระยะยาว อย่างไรก็ดี คณะกรรมการฯ จะติดตามพัฒนาการของเศรษฐกิจและภาวะการเงินที่มี  
ความเชื่อมโยงกัน โดยจะพิจารณานโยบายการเงินให้เหมาะสมกับแนวโน้มเศรษฐกิจและเงินเฟ้อ  
ในระยะข้างหน้า

Credit:
- กองบรรณาธิการ SPACEBAR


========================================

ID: 18980
Title: กลุ่มเปราะบาง เฮ !! รับก่อนใคร แจกเงินหมื่น เป็นเงินสด
Slug: economic-business-digitalwallet-money-vulnerable-groups-tenthousandbaht
Published At: 2024-08-21 14:30:37
Locale: th
Excerpt: แหล่งข่าว ระบุ โครงการดิจิทัลวอลเล็ต 10,000 บาท ปรับเงื่อนไขให้ ‘กลุ่มเปราะบาง’ วงเงิน 1.22 แสนล้าน เป็น ‘เงินสด’ จ่ายผ่านบัตรสวัสดิการแห่งรัฐ
Category: ธุรกิจ-เศรษฐกิจ, business, เศรษฐกิจ, economics
Tags: 

Highlights:
- แจกเงินให้กับกลุ่มเปราะบางที่ลงทะเบียนไว้ก่อนเป็นอันดับแรก


- วงเงิน 1.22 แสนล้าน ตามที่สภาเห็นชอบอนุมัติงบประมาณเพิ่มเติม

- แจกเงินสดผ่านบัตรสวัสดิการแห่งรัฐครั้งเดียว

Content:

ความคืบหน้าโครงการดิจิทัลวอลเล็ต 10,000 บาท ที่เป็นนโยบายเรือธงของพรรคเพื่อไทย ตั้งแต่หาเสียงช่วงเลือกตั้ง จนล่วงเลยมาถึงสมัยรัฐบาลเศรษฐา ทวีสิน เมื่อรัฐบาลเศรษฐา ไม่ได้ไปต่อ หลายคนก็จับจ้องว่านโยบายนี้ จะได้ไปต่อ หรือจบลงแค่นี้ เมื่อมาถึงรัฐบาลอุ๊งอิ๊ง แพทองธาร ชินวัตร นายกรัฐมนตรีคนที่ 31  

ซึ่งล่าสุด มีรายงานข่าวจากแหล่งข่าวระบุ ดิจิทัลวอลเล็ตยังเดินหน้าต่อ ซึ่งสอดคล้องกับที่จุลพันธ์ อมรวิวัฒน์ รัฐมนตรี ช่วยว่าการกระทรวงการคลัง ให้สัมภาษณ์ว่าดิจิทัลวอลเล็ต มีทางไปและมีทางออกที่ดี แต่ขอยังไม่เปิดเผยรายละเอียด ขอให้ขั้นตอนทุกอย่างเรียบร้อยแล้วจะแถลงครั้งเดียว

โดยแหล่งข่าวระบุอีกว่า การเดินหน้าของ**โครงการดิจิทัลวอลเล็ต จะมีการปรับเงื่อนไขเบื้องต้นจะเป็นการแจกเงินให้กับกลุ่มเปราะบางที่ลงทะเบียนไว้ก่อนเป็นอันดับแรกในวงเงิน 1.22 แสนล้านบาท ตามที่สภาเห็นชอบอนุมัติงบประมาณเพิ่มเติม 1.22 แสนล้านบาท มาใช้แจกเงินหมื่นดิจิทัลวอลเล็ต ซึ่งจะเป็นการแจกเงินสดผ่านบัตรสวัสดิการแห่งรัฐครั้งเดียวเลย 10,000 บาท โดยไม่สนใจว่าบัตรสวัสดิการฯ เป็นบัตรที่มาจากนโยบายของรัฐบาลพลเอกประยุทธ์ จันทร์โอชา ซึ่งเป็นการเปลี่ยนจากการใช้เงินผ่านระบบดิจิทัลเป็นการเติมเงินสดลงไปในบัตรสวัสดิการแห่งรัฐ เพื่อเป็นการช่วยเหลือกลุ่มเปราะบางที่ต้องการความช่วยเหลือจากภาครัฐก่อน**

ก่อนหน้านี้เฉลิมพล เพ็ญสูตร ผู้อำนวยการสำนักงบประมาณ พูดถึงโครงการดิจิทัลวอลเล็ต ว่า การจะเปลี่ยนการแจกเงินดิจิทัลวอลเล็ตเป็นแจกเงินสดแทน**สามารถทำได้ หากยังมีวัตถุประสงค์เดิมได้ คือเพื่อกระตุ้นเศรษฐกิจ ขึ้นอยู่กับรัฐบาลใหม่ที่จะพิจารณา แต่ต้องเป็นไปตามวัตถุประสงค์ของการตั้งงบประมาณ**

ทั้งนี้ผู้สื่อข่าวรายงานว่า วันพรุ่งนี้ (22 ส.ค.) ทักษิณ ชินวัตร อดีตนายกรัฐมนตรี มีกำหนดการปาฐกถาพิเศษในงาน Dinner Talk: Vision for Thailand 2024 ซึ่งจะพูดถึงปัญหาและทิศทางเศรษฐกิจ ซึ่งอาจจะรวมถึงการกระตุ้นเศรษฐกิจของรัฐบาลผ่านโครงการดิจิทัลวอลเล็ต ในมุมมองของ ‘ทักษิณ ชินวัตร’

Credit:
- กองบรรณาธิการ SPACEBAR


========================================

ID: 18979
Title: ‘อนุทิน’ มอบช่อดอกไม้อวยพรวันเกิด ‘นายกฯ อิ๊งค์’ ครบรอบ 38 ปี 
Slug: paethongtarn-shinawatra's-birthday-21-aug-2024-part1
Published At: 2024-08-21 14:15:25
Locale: th
Excerpt: ‘อนุทิน’ มอบช่อดอกไม้อวยพรวันเกิด ‘นายกฯ อิ๊งค์’ ครบรอบ 38 ปี ย้ำภาพสัมพันธ์พรรคร่วมหวานชื่น 

Category: การเมือง, politics, การเมืองระดับชาติ, national
Tags: 

Highlights:
- ‘อนุทิน’ มอบช่อดอกไม้อวยพรวันเกิด ‘นายกฯ อิ๊งค์’ ครบรอบ 38 ปี ย้ำภาพสัมพันธ์พรรคร่วมหวานชื่น 


Content:

วันนี้ (21 ส.ค.) ถือเป็นวันคล้ายวันเกิดของ **นายกรัฐมนตรี แพทองธาร ชินวัตร** โดยเธอและครอบครัว ได้เดินทางไปทำบุญวันเกิดที่ วัดสระเกศ หรือวัดภูเขาทอง 

นอกจากคนในครอบครัวและเครือญาติที่เดินทางมาร่วมอวยพรแล้ว ยังมี **อนุทิน ชาญวีรกูล รองนายกรัฐมนตรี และรัฐมนตรีว่าการกระทรวงมหาดไทย ในฐานะหัวหน้าพรรคภูมิใจไทย** ร่วมเดินทางมาร่วมอวยพรเนื่องในวันคล้ายวันเกิดแพทองธารด้วย ด้วยการมอบช่อดอกไม้ และถ่ายภาพคู่ร่วมกันกับ ทักษิณ ชินวัตร และครอบครัวอย่างอบอุ่น

ขณะที่ก่อนหน้านี้ อนุทิน ให้สัมภาษณ์ว่า วันนี้เป็นวันเกิดของแพทองธาร ได้อวยพรวันเกิดแล้ว ในโอกาสที่ครบรอบ 38 ปีเต็ม ซึ่งนายกรัฐมนตรีตอบกลับมาว่า ขอบคุณค่ะ

Credit:
- กองบรรณาธิการ SPACEBAR


========================================

ID: 18978
Title:  นักวิเคราะห์ต่างชาติชี้แบงก์ชาติอาจเจอรัฐบาลใหม่กดดันให้ลดดอกเบี้ยอีก 
Slug: thai-central-bank-face-more-rate-cut-pressure-from-new-pm
Published At: 2024-08-21 14:06:54
Locale: th
Excerpt:  นักวิเคราะห์ต่างชาติชี้ รัฐบาลแพทองธารอาจเดินหน้ากดดันแบงก์ชาติให้ลดดอกเบี้ยอีก 
Category: ต่างประเทศ, world
Tags: 

Highlights:
- นับตั้งแต่สภาโหวตให้นั่งเก้าอี้นายกฯ เมื่อวันศุกร์นายกฯ แพทองธารยังไม่ได้เอ่ยถึงแบงก์ชาติเลย หลังเคยบอกว่าความเป็นอิสระของแบงก์ชาติเป็น “อุปสรรค” ต่อการฟื้นฟูเศรษฐกิจ
- นักวิเคราะห์หลายคนมองว่า แรงกดดันให้แบงก์ชาติลดดอกเบี้ยจะยังคงอยู่ ตราบใดที่เศรษฐกิจไทยยังอ่อนแอ 

Content:

ธนาคารกลางแห่งประเทศไทย (แบงก์ชาติ) พร้อมคงดอกเบี้ยนโยบายไว้ที่ระดับสูงสุดในรอบ 10 ปี เนื่องจากสัญญาณเศรษฐกิจเริ่มดี แต่ความไม่แน่นอนเกี่ยวกับการแจกเงินดิจิทัล 14,000 ล้านดอลลาร์สหรัฐอาจก่อให้เกิดแรงกดดันรอบใหม่ให้ปรับลดดอกเบี้ย 

แพทองธาร ชินวัตร นายกรัฐมนตรีคนใหม่และสมาชิกตระกูลชินวัตรคนที่ 3 ที่ก้าวขึ้นมาเป็นผู้นำของไทย ให้คำมั่นว่าจะนำพาประเทศไทยออกจากวิกฤตเศรษฐกิจ แม้จะบอกว่ายังต้องศึกษานโยบายที่รัฐบาลก่อนประกาศไว้เพิ่มเติมก็ตาม 

**แพทองธารอาจต้องพึ่งพาแบงก์ชาติให้ลดดอกเบี้ยเช่นเดียวกับอดีตนายกรัฐมนตรี เศรษฐา ทวีสิน** ถึงอย่างนั้นนับตั้งแต่สภาโหวตให้นั่งเก้าอี้นายกฯ เมื่อวันศุกร์เธอก็ยังไม่ได้เอ่ยถึงแบงก์ชาติเลย โดยเมื่อเดือนพฤษภาคมที่ผ่านมาแพทองธารวิจารณ์แบงก์ชาติที่ไม่ลดดอกเบี้ยตามที่รัฐบาลเศรษฐาเรียกร้อง โดยบอกว่าความเป็นอิสระของแบงก์ชาติเป็น “อุปสรรค” ต่อการฟื้นฟูเศรษฐกิจ 

**สมประวิณ มันประเสริฐ** จากธนาคารไทยพาณิชย์เผยกับ Bloomberg ว่า “แรงกดดันที่มีต่อแบงก์ชาติน่าจะยังคงอยู่ตราบใดที่เศรษฐกิจยังไม่ดี รัฐบาลจะยังคงผลักดันการประสานงานระหว่างนโยบายการคลัง การเงิน รวมถึงการผ่อนผันนโยบายต่อไป” 

เศรษฐกิจของไทยซึ่งใหญ่เป็นอันดับ 2 ของอาเซียนเติบโต 2.3% ในช่วงเดือนเมษายน-มิถุนายนเมื่อเทียบกับ 1 ปีก่อนหน้า นับว่าเติบโตเร็วที่สุดในรอบ 5 ไตรมาส แต่ **ทามารา เฮนเดอร์สัน** จาก Bloomberg Economics เผยว่า นั่นก็ไม่ได้หมายความว่าแรงกดดันที่จะให้แบงก์ชาติลดดอกเบี้ยจะน้อยลง 

#### **การแทรกแซง** 

เฮนเดอร์สันเผยว่า “ลึกๆ แล้วความต้องการใช้จ่ายในประเทศลดลง นอกจากนี้ยังดูเหมือนว่านายกรัฐมนตรีคนใหม่ยังมีท่าทีเดียวกันต่อการแทรกแซงแบงก์ชาติ” 

การเข้ามาของแพทองธารทำให้เกิดความกังวลว่านโยบายดิจิทัลวอลเล็ตจะยังเดินหน้าต่อไปหรือไม่ **ความตึงเครียดใดๆ ระหว่างรัฐบาลกับแบงก์ชาติมีแต่จะส่งผลกระทบกับตลาดการเงิน**ที่ยังซวนเซจากความวุ่นวายทางการเมืองเมื่อเร็วๆ นี้ ก่อนหน้านี้ตลาดเกิดความระส่ำระสายตอนที่เศรษฐามึนตึงกับแบงก์ชาติที่ยืนยันว่าจะไม่ลดดอกเบี้ยและคัดค้านการแจกเงินดิจิทัล 14,000 ล้านดอลลาร์สหรัฐ 

และ**อดีตนายกฯ จากตระกูลชินวัตรก็เคยมีประวัติงัดข้อกับแบงก์ชาติ** ทั้งทักษิณและยิ่งลักษณ์ต่างก็ใช้นโยบายประชานิยมเพื่อให้ตัวเลขเศรษฐกิจโตมากๆ และกดดันแบงก์ชาติด้วย 

ปี 2001 ทักษิณไล่ผู้ว่าฯ แบงก์ชาติออกหลังไม่ยอมขึ้นดอกเบี้ย ส่วนรัฐบาลยิ่งลักษณ์ก็มีแคมเปญกดดันให้แบงก์ชาติลดดอกเบี้ย 

แพทองธารเข้ามารับช่วงในช่วงที่เศรษฐกิจไทยมีตัวเลขการเติบโตน้อยกว่าประเทศเพื่อนบ้านในช่วง 10 ปีที่ผ่านมา อันเนื่องมาจากหนี้ครัวเรือนและธุรกิจฟื้นตัวช้าจากการแพร่ระบาดของโควิด-19 

ครั้งล่าสุดที่เศรษฐกิจไทยขยายตัวมากกว่า 5% เกิดขึ้นในสมัยรัฐบาลยิ่งลักษณ์ ก่อนที่ทหารจะเข้ามาปกครองต่ออีกเกือบ 10 ปี และนั่น**เป็นรื่องยากสำหรับแพทองธาร** เนื่องจากบางภาคส่วนยังไม่ฟื้น อีกทั้งภาคการผลิตของไทยที่เคยคึกคักกลับต้องระส่ำกับการทะลักเข้ามาของสินค้าราคาถูกจากจีน 

#### **อิทธิพลใหญ่** 

แนวทางของแพทองธารในเรื่องความเป็นอิสระของธนาคารกลางเป็นเรื่องที่น่าจับตามองเช่นกัน เนื่องจาก**พ่อของเธอมีอิทธิพล** ช่วงก่อนที่แพทองธารจะได้รับการแต่งตั้งให้เป็นนายกฯ อย่างเป็นทางการ ก็มีรายงานจากสื่อท้องถิ่นอ้างว่าทักษิณสั่งให้ลูกสาวยกเลิกนโยบายดิจิทัลวอลเล็ตเพื่อป้องกันไม่ให้เกิดผลกระทบทางกฎหมายที่ไม่พึงประสงค์ 

คริสตัล ตัน นักเศรษฐศาสตร์ของ Australia & New Zealand Banking Group เผยว่า “หากยกเลิกโครงการดิจิทัลวอลเล็ต และไม่มีนโยบายกระตุ้นเศรษฐกิจอื่นๆ ออกมาแทน อาจส่งผลกระทบในแง่ลบต่อคาดการณ์การเติบโตของเศรษฐกิจและเพิ่มโอกาสที่จะลดอัตราดอกเบี้ยเร็วขึ้น” 

**รัฐบาลใหม่อาจพยายามควบคุมแบงก์ชาติมากขึ้นด้วยการตั้งนอมินีของตัวเองเป็นผู้ว่าฯ แบงก์ชาติคนใหม่**หลังผู้ว่าฯ คนปัจจุบันหมดวาระในเดือนหน้า หรือต่อให้ผู้ว่าฯ แบงก์ชาติไม่มีอิทธิพลต่อนโยบายการเงิน แต่รัฐบาลก็ยังมีสิทธิ์ประเมินผลการทำงานของผู้ว่าฯ แบงก์ชาติอยู่ดี รวมทั้งมีสิทธิ์มีเสียงในการเลือกคณะกรรมการนโยบายการเงิน 

ช่วง 11 เดือนในตำแหน่งของอดีตนายกฯ เศรษฐาคนไทยได้เห็นคนใกล้ชิดรวมทั้ง พิชัย ชุณหวชิร รัฐมนตรีว่าการกระทรวงการคลัง เสนอปรับกรอบเป้าหมายเงินเฟ้อของแบงก์ชาติจาก 1% เป็น 3% ซึ่ง**นักวิเคราะห์บางคนมองว่าเป็นอีกหนึ่งยุทธศาสตร์ในการกระตุ้นให้ลดดอกเบี้ย** 

**มิเกล ชานโก** นักเศรษฐศาสตร์จาก Pantheon Macroeconomics ที่คาดว่าจะมีการลดดอกเบี้ยในการประชุมของแบงก์ชาติในวันนี้เผยว่า “ความตึงเครียดระหว่างรัฐบาลกับแบงก์ชาติจะยังคงอยู่จนกว่าแบงก์ชาติจะเริ่มปรับนโยบายให้เป็นมาตรฐานอย่างค่อยเป็นค่อยไป ความตึงเครียดเหล่านี้อาจบรรเทาลงหากนายกฯ คนใหม่ตัดสินใจยกเลิกโครงการดิจิทัลวอลเล็ต” 

Photo by Chanakarn LAOSARAKHAM / AFP

Credit:
- จารุณี นาคสกุล
- อรนรร จิรชลมารค


========================================

ID: 18976
Title: เตือนตั้ง รมต.ขาดคุณสมบัติ ระวังซ้ำรอย ‘เศรษฐา’ เตรียมร้องศาลฯวินิจฉัย
Slug: warning-to-be-careful-of-repeating-the-steps-of-srettha-appoint-a-person-without-qualifications-to-sit-as-minister
Published At: 2024-08-21 13:54:44
Locale: th
Excerpt: เตือน ‘นายน้อย’ ระวังซ้ำรอย ‘เศรษฐา’ ตั้งคนขาดคุณสมบัตินั่ง รมต. ‘ศรีสุวรรณ’ เตรียมร้องศาลรัฐธรรมนูญให้ฟันต่อ 
Category: การเมือง, politics, การเมืองระดับชาติ, national
Tags: 

Highlights:
- เตือน ‘นายน้อย’ ระวังซ้ำรอย ‘เศรษฐา’ ตั้งคนขาดคุณสมบัตินั่ง รมต. 
- ‘ศรีสุวรรณ’ เตรียมร้องศาลรัฐธรรมนูญให้ฟันต่อ 

Content:

**ศรีสุวรรณ จรรยา** ผู้นำองค์กรรักชาติ รักแผ่นดิน เปิดเผย (21 ส.ค.2567) ว่า ตามที่ศาลรัฐธรรมนูญวินิจฉัยเป็นที่สุดแล้วกรณีนายเศรษฐา ทวีสิน อดีตนายกรัฐมนตรี เมื่อ วันที่ 14 สิงหาคม 2567 ว่าไม่มีความซื่อสัตย์เป็นที่ประจักษ์ ขาดคุณสมบัติตามรัฐธรรมนูญ ม.160 (4) และมีพฤติกรรมอันเป็นการฝ่าฝืนหรือไม่ปฏิบัติตามมาตรฐานทางจริยธรรมอย่างร้ายแรง อันมีลักษณะต้องห้ามตามรัฐธรรมนูญ ม.160 (5) ซึ่งคำวินิจฉัยของศาลรัฐธรรมนูญดังกล่าวเป็นเด็ดขาด มีผลผูกพันรัฐสภา คณะรัฐมนตรี ศาล องค์กรอิสระ และหน่วยงานของรัฐ ตามรัฐธรรมนูญ ม.211 วรรคท้าย

ดังนั้น ถ้าใครเคยค้าแป้ง เคยถูกจำคุก เคยถูกคัดชื่ออกจากมหาลัย เคยเป็นแกนนำชุมนุมประท้วง เคยถูกกล่าวหาเป็นผู้มีอิทธิพลฯลฯ เหล่านี้อาจเข้าข่ายฝ่าฝืน รัฐธรรมนูญ ม.160 (4) และ (5) ทั้งสิ้น

_**“ถ้าหากมีการแต่งตั้งบุคคลที่เข้าข่ายดังกล่าวข้างต้น ผมยืนยันว่าจะเดินหน้าดำเนินการเพื่อส่งเรื่องให้ศาลรัฐธรรมนูญวินิจฉัยคุณสมบัติต่อไป ถ้า ‘นายน้อย’ กล้าฝ่าฝืน กล้าลองดี ประวัติศาสตร์ก็อาจซ้ำรอย ก็ลองดูครับ”**_ ศรีสุวรรณ กล่าว

Credit:
- กองบรรณาธิการ SPACEBAR


========================================

ID: 18977
Title: พปชร.เร่งดับไฟ! ก่อนวอดวายทั้งหมด
Slug: palangpracharat-cabinet-21aug2024
Published At: 2024-08-21 13:54:39
Locale: th
Excerpt: พปชร.เร่งดับไฟ! ก่อนวอดวายทั้งหมด ออกแถลงการณ์ยืนยันร่วมรัฐบาลแพทองธาร
Category: การเมือง, politics, การเมืองระดับชาติ, national
Tags: 

Highlights:
- พปชร.เร่งดับไฟ! ก่อนวอดวายทั้งหมด ออกแถลงการณ์ยืนยันร่วมรัฐบาลแพทองธาร 
- พร้อมส่ง 4 รายชื่อรมต.คนเดิม ตำแหน่งเดิม ให้เลขาฯ นายกแล้วตั้งแต่ 20 ส.ค.

Content:

พรรคพลังประชารัฐ ได้ออกแถลงการณ์ โดยระบุว่า ตามที่ปรากฏเป็นข่าวเกี่ยวกับพรรคพลังประชารัฐในขณะนี้นั้น พรรคพลังประชารัฐ ขอเรียนชี้แจงต่อสมาชิกพรรค พี่น้องประชาชนและสื่อมวลชนเพื่อทราบ ดังนี้ 

ที่ผ่านมาพรรคพลังประชารัฐได้เข้าร่วมเป็นรัฐบาลกับพรรคเพื่อไทยมาโดยตลอดตั้งแต่รัฐบาล เศรษฐา ทวีสิน เป็นนายกรัฐมนตรี ต่อมาเมื่อมีการเปลี่ยนแปลงรัฐบาลโดยพรรคเพื่อไทยเป็นแกนนำในการจัดตั้งรัฐบาล พรรคพลังประชารัฐได้มีมติเข้าร่วมรัฐบาลกับ พรรคเพื่อไทยโดยได้แถลงข่าวร่วมกับพรรคการเมืองร่วมรัฐบาลอื่นๆไปเมื่อวันที่ 15 สิงหาคม 2567 และในการประชุมสภาผู้แทนราษฎร เมื่อวันที่ 16 สิงหาคม 2567 สมาชิกสภาผู้แทนราษฎรของพรรคพลังประชารัฐได้ลงมติเห็นชอบให้หัวหน้าพรรคเพื่อไทย แพทองธาร ชินวัตร เป็นนายกรัฐมนตรี ซึ่งเมื่อวันที่ 20 สิงหาคม 2567 หัวหน้าพรรคพลังประชารัฐได้ส่งรายชื่อบุคคลซึ่งพรรคเห็นชอบให้ดำรงตำแหน่งรัฐมนตรีของพรรค จำนวน 4 ท่าน ไปให้นายกรัฐมนตรี แพทองธาร ชินวัตร ผ่าน นพ.พรหมินทร์  เลิศสุริย์เดช เลขาธิการนายกรัฐมนตรีแล้ว โดยไม่มีการเปลี่ยนแปลงตำแหน่งและบุคคลใดๆ (เป็นบุคคลและตำแหน่งเดิมในสมัยรัฐบาลนายกเศรษฐา ทวีสิน ที่ผ่านมา) ซึ่งขณะนี้อยู่ระหว่างขั้นตอนของทางสำนักเลขาธิการนายกรัฐมนตรี จะได้ดำเนินการตรวจสอบคุณสมบัติตามกระบวนการต่อไป

ในแถลงการณ์ ยังระบุว่า ปัจจุบันพรรคพลังประชารัฐยังคงมีสมาชิกสภาผู้แทนราษฎรที่เป็นสมาชิกพรรคพลังประชารัฐ จำนวน 40 ท่าน ที่มีเจตนารมณ์ร่วมกันในการเป็นพรรคร่วมรัฐบาลเพื่อสนับสนุนนายกรัฐมนตรี แพทองธาร ชินวัตร ในการบริหารราชการแผ่นดินเพื่อประโยชน์สุขของประเทศชาติ และพี่น้องประชาชนต่อไป

Credit:
- กองบรรณาธิการ SPACEBAR


========================================

ID: 18975
Title:  ‘ภูมิธรรม’ เผย ‘พปชร.’ ยังไม่ส่งชื่อ ‘รมต.’ แต่ ‘หมอมิ้ง’ บอกครบทุกพรรคแล้ว
Slug: bhumithamma-and-brahmin-commenting-on-the-appointment-of-the-cabinet
Published At: 2024-08-21 13:46:04
Locale: th
Excerpt: สรุปยังไง ? ‘ภูมิธรรม’ เผย พรรคร่วมส่งโผครม. หมดแล้ว เว้น ‘พปชร.’ ยังไม่ส่งชื่อ แต่ ‘หมอมิ้ง’ บอกครบทุกพรรคแล้ว พร้อมส่งหน่วยงานเช็คประวัติเข้มรอบคอบ
Category: การเมือง, politics, การเมืองระดับชาติ, national
Tags: 

Highlights:
- สรุปยังไง ? ‘ภูมิธรรม’ เผย พรรคร่วมส่งโผครม. หมดแล้ว เว้น ‘พปชร.’ ยังไม่ส่งชื่อ
- แต่ ‘หมอมิ้ง’ บอกครบทุกพรรคแล้ว พร้อมส่งหน่วยงานเช็คประวัติเข้มรอบคอบ

Content:

**‘ภูมิธรรม เวชยชัย’** รองนายกรัฐมนตรีและรมว.พาณิชย์ เปิดเผยถึงความคืบหน้าการส่งรายชื่อรัฐมนตรีพรรคร่วมรัฐบาลในส่วนของพรรคพลังประชารัฐ พรรคเพื่อไทยในฐานะแกนนำจัดตั้งรัฐบาลจะรับโผของกลุ่มใด โดยระบุว่า**ขณะนี้ได้รายชื่อมาเกือบหมดแล้ว เหลือเพียงของพรรคพลังประชารัฐที่ยังไม่ชัดเจน**  

ผู้สื่อข่าวถามว่า จะยึดโผของ ‘พล.อ.ประวิตร วงษ์สุวรรณ’ หัวหน้าพรรคพลังประชารัฐ หรือ ‘ร.อ.ธรรมนัส พรหมเผ่า’ เลขาธิการพรรค ภูมิธรรม กล่าวว่า ขอให้ไปคุยกันเอง ให้ได้ข้อสรุป ถ้าเขาสรุปเป็นก้อนจะได้จบ แต่ถ้าไม่มีข้อสรุป ก็ต้องมาดูว่าเป็นอย่างไร  

เมื่อผู้สื่อข่าวถามว่าตามกฎหมายพรรคการเมืองสามารถทำได้หรือไม่ เพราะมีกฎหมายกำหนดไว้ ว่าการดำเนินการใดๆของพรรคการเมือง ต้องเป็นมติของกรรมการบริหารพรรค ภูมิธรรม กล่าวว่าเขายังเป็นพรรคร่วมกันอยู่หรือไม่ ถ้าเขายังเป็น เราก็ต้องยึดตามมติพรรค แต่ถ้าเขาแตกขึ้นมาก็ต้องกลายเป็นกลุ่มการเมืองและพรรคการเมือง  

เมื่อถามต่อว่าร.อ.ธรรมนัส บอกว่า ถ้าพรรคพลังประชารัฐไม่ขับออกก็จะอยู่กันไปแบบนี้ สามารถเข้าร่วมรัฐบาลได้หรือไม่ ตามกฎหมายพรรคการเมือง นายภูมิธรรมกล่าวว่าต้องดูรายละเอียดก่อน อย่างไรก็ตามก็ต้องรีบ เท่าที่ได้ฟังวันนี้จะรีบจัดการให้ชัดเจน  ต้องขอความชัดเจน

"มีคนกลางจากพรรคพลังประชารัฐโทรศัพท์มาคุย ซึ่งผมก็บอกว่าให้ไปจัดการให้ชัดเจน เอาแบบไหนให้สังคมรับรู้ อย่าต่างคนต่างให้ข่าว ว่าฝั่งนี้เรียบร้อย ฝั่งนั้นเรียบร้อย เพราะเราไม่เข้าไปแทรกแทรง อยู่ที่ว่าจัดการอย่างไร ก็มาดูว่าจะร่วมกันอย่างไรเพื่อจัดตั้งรัฐบาล" 

เมื่อถามว่าคนที่โทรมาคุย มาจากฝั่งไหน ภูมิธรรม กล่าวว่าเป็นคนอยู่ตรงกลาง ที่อยู่ในพรรค พร้อมหัวเราะก่อนพูดย้ำว่าคนกลางๆ ที่อยู่ในพรรค 

เมื่อถามต่อคนกลางที่โทรมาประสานให้ทั้ง 2 ฝั่งหรือเลือกข้าง ภูมิธรรม กล่าวว่าเขาน่าจะไม่ได้เลือกข้าง แต่เขาอยากเห็นความชัดเจนก็ให้ไปจัดการแล้วกัน ทางเราไม่มีปัญหาอะไร ทางเราต้องการความชัดเจน คิดว่าคนที่จะร่วมมือกันทำงานได้จริงๆ ระหว่างที่ทำงานร่วมกันไม่มาแทงกันข้างหลัง หรือมามีปัญหา เอาเท่านั้นแหละ เพื่อให้รัฐบาลรีบเดินหน้าทำงานได้ 

ผู้สื่อข่าวถามถึงกระแสข่าวว่า พรรคประชาธิปัตย์จะเข้าร่วมรัฐบาลด้วย ภูมิธรรม ไม่ได้ปฏิเสธแต่บอกว่ายังไปไม่ถึงขั้นนั้น  ยังอยู่ที่ตรงนี้ ทั้งหมดที่จับมือร่วมกันยังจับมือกันอยู่ เหลือเพียงพรรคพลังประชารัฐ ที่ยังไม่ชัดชัดเจน ขณะนี้ต้องเอาให้ชัดเจนว่าจะยังเป็นพรรคเดียวกันหรือไม่ และพอใจกับเงื่อนไขที่ยื่นมาหรือไม่ ก็จะเสนอให้ชัดเจน  

เมื่อถามย้ำว่าถ้าพรรคพลังประชารัฐ ไม่ชัดเจน พรรคประชาธิปัตย์ก็เสียบได้ทันทีใช่หรือไม่ ภูมิธรรม กล่าวว่า หากไม่ชัดเจนอาจไม่ได้ทั้งสองชุด หรืออาจจะได้ชุดใดชุดหนึ่งต้องไปว่ากัน  

เมื่อถามว่าต้องมีการกำหนดเส้นตายหรือไม่  ภูมิธรรมกล่าวว่าวันนี้ต้องเร่ง แต่จะไม่กำหนดว่าต้อง 4 โมงเย็นหรือ 5 โมงเย็น เมื่อถามว่าจะต้องจบวันนี้หรือไม่ ภูมิธรรมกล่าวย้ำว่า ก็ต้องเร็วที่สุด  

เมื่อถามว่ายืนยันได้หรือไม่ว่าจะไม่เอาพรรคพลังประชารัฐที่แบ่งเป็นสองก๊กเข้าร่วมรัฐบาล ภูมิธรรม กล่าวว่าถ้าเป็นแบบนั้นเอาจจะต้องไปอีกมิติหนึ่ง ที่ต้องไปเลือก เมื่อถามว่าจะเลือกกลุ่มที่มีจำนวน สส.เยอะกว่าหรือไม่นั้น ภูมิธรรมกล่าวว่าขอไปดูรายละเอียดอีกที  ทั้งนี้ยอมรับว่าได้พูดคุยกับร.อ.ธรรมนัส ถึงปัญหาภายในพรรคพลังประชารัฐบางส่วน  

ภูมิธรรมยังกล่าวถึงรายชื่อรัฐมนตรีขิงพรรคเพื่อไทยว่า  ไม่มีปัญหา เมื่อทุกอย่างเรียบร้อยของพรรคเพื่อไทยก็จะเรียบร้อย ส่วนจะได้อยู่กระทรวงเดิมหรือไม่ นายภูมิธรรม หัวเราะก่อนตอบว่า **“ ผมไม่ใช่คนตัดสินว่าจะได้อยู่ตรงไหน จะได้เป็นหรือไม่ยังไม่รู้เลย”** ส่วนชอบกระทรวงมหาดไทยหรือกระทรวงพาณิชย์มากกว่ากันภูมิธรรม กล่าวว่าทำได้ทุกกระทรวง ก่อนหยอดคำหวานว่า **“พาณิชย์ผมก็รัก”** 

ขณะที่ช่วงเวลาใกล้เคียงกัน **‘นพ.พรหมินทร์ เลิศสุริย์เดช’** เลขาธิการนายกรัฐมนตรี เปิดเผยว่า **ขณะนี้พรรคร่วมรัฐบาลได้ส่งรายชื่อรัฐมนตรีในรัฐบาลชุดใหม่มาครบทั้งหมดแล้ว รวมถึงพรรคพลังประชารัฐ** หลังจากนี้จะเข้าสู่ขั้นตอนการตรวจสอบคุณสมบัติ โดยจะส่งรายชื่อทั้งหมดให้เลขาธิการคณะรัฐมนตรี ร่วมกับหน่วยงานต่างๆ ในการตรวจสอบ เช่น สำนักงานตำรวจแห่งชาติ (ตร.)คณะกรรมการกำกับหลักทรัพย์และตลาดหลักทรัพย์ (ก.ล.ต.) สำนักงานป้องกันและปราบปรามการทุจริตแห่งชาติ (ป.ป.ช.) ทั้งนี้หากมีข้อสงสัยจะส่งให้สำนักงานคณะกรรมการกฤษฎีกาตรวจสอบอีกครั้ง ทั้งนี้ ทุกอย่างจะเป็นไปอย่างรอบคอบ ส่วนการแต่งตั้งรัฐมนตรีขึ้นอยู่กับนายกรัฐมนตรี ที่จะนำเสนอชื่อเพื่อโปรดเกล้าโปรดกระหม่อมต่อไป

Credit:
- กองบรรณาธิการ SPACEBAR


========================================

ID: 18974
Title: ‘อนุทิน’ ย้ำไม่กังวลคุณสมบัติ ‘ชาดา’ ชี้ถ้ามีปัญหาคงไม่กล้าส่งรายชื่อ
Slug: anutin-not-concerned-about-chada-qualifications
Published At: 2024-08-21 13:37:30
Locale: th
Excerpt: ‘อนุทิน’ โยน ‘นายกฯ อิ๊ง’ เคาะดึง ‘ประชาธิปัตย์’ ร่วมรัฐบาลหรือไม่ เผยไร้กังวลคุณสมบัติ ‘ชาดา’ เป็นรัฐมนตรี ยันมีวุฒิภาวะพอ-ลั่นถ้ามีปัญหาคงไม่กล้าส่ง พร้อมบอกอวยพรวันเกิด ‘แพทองธาร’ แล้ว 
Category: การเมือง, politics
Tags: 

Highlights:
- ‘อนุทิน’ โยน ‘นายกฯ อิ๊ง’ เคาะดึง ‘ประชาธิปัตย์’ ร่วมรัฐบาลหรือไม่ 
- ไร้กังวลคุณสมบัติ ‘ชาดา’ เป็นรัฐมนตรี ยันมีวุฒิภาวะพอ-ลั่นถ้ามีปัญหาคงไม่กล้าส่ง 
- เผยอวยพรวันเกิด ‘แพทองธาร’ แล้ว 


Content:

**อนุทิน ชาญวีรกูล** รองนายกรัฐมนตรี และ รมว.มหาดไทย ในฐานะหัวหน้าพรรคภูมิใจไทย กล่าวถึงกรณีที่ ทักษิณ ชินวัตร อดีตนายกรัฐมนตรี ออกมาระบุ **ไม่ปิดทางให้พรรคประชาธิปัตย์เข้าร่วมรัฐบาล** ซึ่งเรื่องนี้จะกระทบกับโควตารัฐมนตรีของพรรคภูมิใจไทย หรือไม่นั้น 

อนุทิน บอกว่า เป็นเรื่องของนายกฯ ยืนยันว่า ในส่วนของพรรคภูมิใจไทย ได้ส่งรายชื่อให้เลขาธิการนายกรัฐมนตรี ตามที่ได้รับการประสานมาเรียบร้อยแล้วตั้งแต่เมื่อวันที่ 20 ส.ค.ที่ผ่านมา โดยให้ ไตรศุลี ไตรสรณกุล เลขานุการรัฐมนตรีว่าการกระทรวงมหาดไทย ในฐานะนายทะเบียนพรรคภูมิใจไทย เป็นคนนำเอกสารไปยื่น

ส่วนเรื่องคุณสมบัติของ **ชาดา ไทยเศรษฐ์** รมช.มหาดไทย มีความสุ่มเสี่ยงหรือไม่ หลังต้องตรวจเข้มคุณสมบัติรัฐมนตรี อนุทิน ระบุว่า จะบอกว่ากังวลหรือไม่กังวลก็ไม่ถูก เพราะได้ส่งรายชื่อที่มีการตรวจสอบคุณสมบัติต่าง ๆ ในส่วนที่พรรคสามารถดำเนินการได้ ทุกอย่างต้องเป็นไปตามข้อเท็จจริง และต้องมีการยืนยันทางเอกสารที่มีความชัดเจน

ย้ำว่าไม่มีรายชื่อสำรอง เพราะคิดว่าก็มีวุฒิภาวะเพียงพอที่จะตรวจทานคุณสมบัติบุคคล ที่จะเป็นรัฐมนตรีในส่วนของพรรคภูมิใจไทย เป็นอย่างดี คนที่มีปัญหาก็คงไม่กล้าส่งรายชื่อไป ไม่ต้องไปเกรงใจใคร


อนุทิน เปิดเผยด้วยว่า ได้ส่งข้อความไป Happy Birthday แพทองธาร ชินวัตร นายกรัฐมนตรี เนื่องในวันคล้ายวันเกิดครบรอบ 38 ปี ซึ่งนายกฯ ก็ได้ตอบขอบคุณ กลับมา

### **‘ทนายอั๋น’ เป็นใคร? เมินถูกยื่นสอบจริยธรรมปม ‘เขากระโดง’ พ่วงยุบ ‘ภูมิใจไทย’ กรณี ‘หุ้นบุรีเจริญฯ’**

พร้อมกันนี้ หัวหน้าพรรคภูมิใจไทย ก็บอกว่า ไม่ทราบเรื่องที่ ภัทรพงศ์ ศุภักษร หรือ ‘ทนายอั๋น บุรีรัมย์’ ยื่นหนังสือทวงถาม**คณะกรรมการการเลือกตั้ง (กกต.)** **ขอให้ส่งศาลรัฐธรรมนูญวินิจฉัยสั่งยุบพรรคภูมิใจไทย** ปมรับเงินบริจาค ห้างหุ้นส่วนจำกัด บุรีเจริญคอนสตรัคชั่น

ยังไม่รู้จักว่าใครเป็นใคร หากมีสิ่งใดที่ผู้คนสงสัยเห็นว่าการกระทำไม่ถูกต้อง ก็เป็นสิทธิของแต่ละบุคคลตามหน้าที่พลเมือง

ส่วนกรณีที่ ภัทรพงศ์ ยื่นคำร้องต่อ**คณะกรรมการป้องกันและปราบปรามการทุจริตแห่งชาติ (ป.ป.ช.)** ขอให้ตรวจสอบมาตรฐานจริยธรรมของหัวหน้าพรรคภูมิใจไทย และ ไชยชนก ชิดชอบ สส.บุรีรัมย์ เลขาธิการพรรคภูมิใจไทย เรื่อง **‘ที่ดินเขากระโดง’** อนุทิน ก็ระบุสั้น ๆ ว่า _“ขอให้เป็นไปตามขั้นตอน”_

Credit:
- กองบรรณาธิการ SPACEBAR


========================================

ID: 18973
Title: เที่ยวไทย ยังแข็งแกร่ง 8 เดือน โกยรายได้ทะลุ 1 ล้านล้าน 
Slug: economic-business-tourists-travel-thailand
Published At: 2024-08-21 13:26:05
Locale: th
Excerpt: ก.ท่องเที่ยว เผย 8 เดือน นทท.ต่างชาติเที่ยวไทย เข้ามาสะสมแล้วกว่า 22 ล้านคน โกยรายได้ทะลุ 1 ล้านล้านบาท
Category: ธุรกิจ-เศรษฐกิจ, business, เศรษฐกิจ, economics
Tags: 

Highlights:
- ต่างชาติเที่ยวไทย เข้ามาสะสมแล้วกว่า 22 ล้านคน

- จีน ยังครองแชมป์เที่ยวไทย ตามมาด้วยมาเลเซีย อินเดีย เกาหลีใต้ และรัสเซีย

- สัปดาห์ที่ผ่านมานักท่องเที่ยวเดินทางเข้ามาลดลงเล็กน้อย


Content:

เสริมศักดิ์ พงษ์พานิช รัฐมนตรีว่าการกระทรวงการท่องเที่ยวและกีฬา เปิดเผยผลการประเมินเบื้องต้นพบว่า ประเทศไทยมีจำนวนนักท่องเที่ยวสะสมตั้งแต่วันที่ 1 ม.ค. – 18 ส.ค. 67 ที่ผ่านมาทั้งสิ้น 22,474,172 คน สร้างรายได้จากการใช้จ่ายของนักท่องเที่ยวต่างชาติแล้วประมาณ 1,058,026 ล้านบาท โดยจำนวนนักท่องเที่ยวสูงสุด 5 อันดับแรก 

*   จีน 4,555,262 คน 
*   มาเลเซีย 3,104,092 คน
*   อินเดีย 1,294,076 คน 
*   เกาหลีใต้ 1,193,255 คน
*   รัสเซีย 1,053,724 คน

สำหรับในสัปดาห์ที่ผ่านมานักท่องเที่ยวเดินทางเข้ามาลดลงเล็กน้อย ทั้งกลุ่มตลาดระยะใกล้ (Short haul) และกลุ่มตลาดระยะไกล (Long haul) โดยกลุ่มตลาดระยะใกล้ลดลง ร้อยละ 9.97 จากสัปดาห์ก่อนหน้า จากการสิ้นสุดการท่องเที่ยวช่วงวันหยุดในหลายประเทศ เช่น อินเดีย มาเลเซีย สิงคโปร์ และการสิ้นสุดเทศกาลโอบ้งในญี่ปุ่น 

ส่วนกลุ่มตลาดระยะไกล ลดลงร้อยละ 9.49 จากสัปดาห์ก่อนหน้า จากการเป็นช่วงท้ายของฤดูกาลท่องเที่ยว Summer holiday ในภูมิภาคยุโรป โดยภาพรวมสัปดาห์นี้ มีจำนวนนักท่องเที่ยวต่างชาติทั้งสิ้น 677,409 คน ลดลงจากสัปดาห์ก่อนหน้า 74,010 คน หรือร้อยละ 9.85 คิดเป็นจำนวนนักท่องเที่ยวต่างชาติที่เดินทางเข้าประเทศไทยเฉลี่ยวันละ 96,773 คน โดย 5 อันดับแรกของนักท่องเที่ยวต่างชาติ ได้แก่ จีน (156,639 คน) มาเลเซีย (82,468 คน) อินเดีย (38,718 คน) เกาหลีใต้ (38,265 คน) และญี่ปุ่น (30,363 คน) โดยนักท่องเที่ยว อินเดีย และเกาหลีใต้ มีการปรับตัวเพิ่มขึ้นจากก่อนหน้า ร้อยละ 4.91 และร้อยละ 2.27 ตามลำดับ ในขณะที่นักท่องเที่ยวญี่ปุ่น มาเลเซีย และจีน ลดลงจากสัปดาห์ก่อนหน้า ร้อยละ 17.98 ร้อยละ 13.98 และร้อยละ 7.51 ตามลำดับ

สำหรับในสัปดาห์ถัดไป คาดว่าจะมีนักท่องเที่ยวต่างชาติเดินทางเข้ามาในระดับใกล้เคียงกับสัปดาห์ปัจจุบัน จากปัจจัยส่งเสริมการเดินทาง ได้แก่ การมีมาตรการ Ease of traveling ของรัฐบาล ช่วยเพิ่มการอำนวยความสะดวกในการเดินทางสู่ไทย การยกเว้นบัตร ตม.6 ในด่านทางบก และการกระตุ้นให้สายการบินเพิ่มจำนวนเที่ยวบิน

Credit:
- กองบรรณาธิการ SPACEBAR


========================================

ID: 18972
Title: หวังรักษาแชมป์! ‘พรรคประชาชน’ ชู ‘ณฐชนน’ สู้ศึกเลือกตั้งซ่อมเขต 1 พิษณุโลก
Slug: people-party-fights-by-election-in-district-1-phitsanulok
Published At: 2024-08-21 13:17:47
Locale: th
Excerpt: ‘พรรคประชาชน’ ทุ่มสรรพกําลังสู้ศึกเลือกตั้งซ่อมเขต 1 พิษณุโลก หวังรักษาแชมป์ ‘ศรายุทธิ์’ พา ‘ณฐชนน ชนะบูรณาศักดิ์’ เข้าสมัคร-จับได้เบอร์ 1 มั่นใจอุดมการณ์-ผลงานจาก ‘ก้าวไกล’ สู่ ‘ประชาชน’ เป็นสิ่งยืนยันการทำงาน-ประชาชนไว้วางใจ ด้าน ‘หมออ๋อง-อมรัตน์’ ร่วมทีมขึ้นรถแห่หาเสียง
Category: การเมือง, politics
Tags: 

Highlights:
- ‘พรรคประชาชน’ ทุ่มสรรพกําลังสู้ศึกเลือกตั้งซ่อมเขต 1 พิษณุโลก หวังรักษาแชมป์
- ‘ศรายุทธิ์’ พา ‘ณฐชนน ชนะบูรณาศักดิ์’ เข้าสมัคร-จับได้เบอร์ 1  
- มั่นใจอุดมการณ์-ผลงานจาก ‘ก้าวไกล’ สู่ ‘ประชาชน’ เป็นสิ่งยืนยันการทำงาน-ประชาชนไว้วางใจ
- ด้าน ‘หมออ๋อง-อมรัตน์’ ร่วมทีมขึ้นรถแห่หาเสียง

Content:

เรียกได้ว่าทุ่มสรรพกําลังเต็มที่สำหรับ **‘พรรคประชาชน’** เพื่อสู้ศึก **เลือกตั้งซ่อมเขต 1 พิษณุโลก** โดยวันนี้ **ณฐชนน ชนะบูรณาศักดิ์** ผู้สมัครรับเลือกตั้งเป็น สส.พิษณุโลก เขต 1 พรรคประชาชน ได้เข้าสมัครเป็นผู้ลงสมัครรับเลือกตั้ง สส.พิษณุโลก เขต 1 แทนตำแหน่งที่ว่างลง ณ สำนักงานคณะกรรมการการเลือกตั้ง จ.พิษณุโลก ซึ่งจะมีการเลือกตั้งในวันที่ 15 กันยายน 2567

โดยมี **ศรายุทธิ์ ใจหลัก** เลขาธิการพรรคประชาชน, **ปดิพัทธ์ สันติภาดา** ผู้ช่วยหาเสียงพรรคประชาชน และ **อมรัตน์ โชคปมิตต์กุล** ผู้ช่วยหาเสียงพรรคประชาชน ร่วมสังเกตการณ์ในวันนี้ด้วย

ณฐชนน เปิดเผยว่า ในการลงสมัครครั้งนี้ คือการสืบสานนโยบายและอุดมการณ์จากอดีตพรรคก้าวไกล ที่มีเป้าหมายคือการทำเพื่อประชาชน เหมือนเดิมไม่เปลี่ยนแปลง โดยพร้อมที่จะตั้งใจทำให้เต็มที่ ไม่ทำให้ชาวพิษณุโลก ต้องผิดหวัง

มีหลายงานที่ยังทำค้างไว้อยู่ ส่วนใหญ่คือการแก้ไขปัญหาให้ทุกตำบลในเขต 1 ตั้งแต่การติดตามเรื่องที่ประชาชนไม่ได้รับความเป็นธรรม ตั้งแต่เรื่องปลีกย่อยไปจนถึงเรื่องใหญ่อย่างการย้ายศูนย์ราชการ สภาวะขยะล้นเมือง เบี้ยบำนาญ การกระจายรายได้ การจัดการผังเมือง ฯลฯ แม้วาระที่เหลืออยู่จะไม่นาน แต่ก็พร้อมที่จะพิสูจน์ผ่านการทำงาน เพื่อเป็นส่วนหนึ่งของพรรคประชาชนในการเดินหน้าต่อสู่ปี 2570 และเป้าหมายการเป็นรัฐบาลที่ดีที่สุดของประชาชน

ด้าน ศรายุทธิ์ ระบุว่า การเลือกตั้งซ่อมครั้งนี้มีความสำคัญ เพราะถือเป็นสนามการเลือกตั้งซ่อมครั้งแรกของพรรคประชาชน ทั้งในแง่ของการรักษาแชมป์ และนัยทางการเมืองระดับชาติ พรรคประชาชนจะพยายามอย่างเต็มที่เพื่อชิงชัยชนะในสนามการเลือกตั้งนี้

ทั้งนี้ พรรคประชาชนไม่มีความกังวลใด เพราะในพื้นที่เขต 1 พิษณุโลก ก็มีการทำงานของพรรคประชาชน มาอย่างต่อเนื่องตั้งแต่สมัยอดีตพรรคอนาคตใหม่ และอดีตพรรคก้าวไกล อีกทั้งเพื่อน สส.พรรคประชาชนและแกนนำ ก็พร้อมลงพื้นที่ช่วยหาเสียงให้แก่ผู้สมัครของพรรคในเขตนี้

ในการเลือกตั้งครั้งนี้ พรรคประชาชนจะยังคงเน้นในสิ่งที่เป็นจุดแข็งของพรรคมาโดยตลอด นั่นคือแนวอุดมการณ์ของพรรค ความตรงไปตรงมา และจุดยืนในการทำงานโดยมีผลประโยชน์ของประชาชนเป็นที่ตั้ง ซึ่งผมเชื่อว่า ผลงานการทำงานของ สส. ตั้งแต่อดีตพรรคก้าวไกลมาจนถึงปัจจุบัน ทั้งงานพื้นที่และงานในสภาฯ จะเป็นเครื่องยืนยันให้ประชาชนมั่นใจและมอบความไว้วางใจให้แก่พรรคประชาชนในการเลือกตั้งซ่อมครั้งนี้ เหมือนในการเลือกตั้งปี 2566 ที่ผ่านมา

หลังกระบวนการรับสมัครเสร็จสิ้นลง ซึ่งทาง ณฐชนน จับเบอร์ได้หมายเลข 1 แล้ว เจ้าตัวพร้อมด้วย ศรายุทธิ์, ปดิพัทธ์ และ อมรัตน์ ก็ได้ร่วมกันออกรณรงค์หาเสียงทันที โดยขึ้นรถแห่หาเสียงไปรอบเมืองพิษณุโลก ซึ่งได้การตอบรับทักทายจากชาวพิษณุโลก อย่างอบอุ่น

Credit:
- กองบรรณาธิการ SPACEBAR


========================================

ID: 18971
Title: ‘นายกฯ อิ๊งค์’ ทำบุญวันเกิดครบ 38 ปี
Slug: ing-birthday-21aug2024
Published At: 2024-08-21 12:00:39
Locale: th
Excerpt: ‘นายกฯ อิ๊งค์’ พร้อมครอบครัว ทำบุญวันเกิด 
Category: การเมือง, politics, การเมืองระดับชาติ, national
Tags: 

Highlights:
- ‘นายกฯ อิ๊งค์’ พร้อมครอบครัว ทำบุญวันเกิดอายุครบ 38 ปี ที่วัดสระเกศฯ 

Content:

ผู้สื่อข่าวรายงานความเคลื่อนไหว แพทองธาร ชินวัตร นายกรัฐมนตรี ซึ่งในวันเดียวกันนี้เป็นวันคล้ายวันเกิด อายุครบ 38 ปี โดยแพทองธาร เกิดเมื่อวันที่ 21 ส.ค.2529  ช่วงเช้านายกฯ ได้เดินทางไปทำบุญเป็นการส่วนตัวที่วัดสระเกศราชวรมหาวิหาร (ภูเขาทอง)

โดยมีทักษิณ ชินวัตร ,คุณหญิงพจมาน ดามาพงษ์ ,ปิฎก สุขสวัสดิ์ สามีพร้อมลูกสาว ,พี่ชาย พานทองแท้ ชินวัตร ,พี่สาว พินทองทา ชินวัตร คุณากรณ์วงศ์ และบรรดาญาติ และเพื่อนสนิท ร่วมทำบุญถวายผ้าไตรจีวร สังฆทาน และภัตตาหารเพล แก่พระสงฆ์ 9 รูป เพื่อความเป็นสิริมงคล

โดยทักษิณ ,แพทองธาร ,พานทองแท้  และบรรณพจน์ ดามาพงศ์ พี่ชายคนโตของคุณหญิงพจมาน ได้ร่วมสนทนาธรรมกับพระพรหมสิทธิ เจ้าอาวาสวัดสระเกศราชวรมหาวิหารด้วย

Credit:
- กองบรรณาธิการ SPACEBAR


========================================

ID: 18970
Title: ‘ธรรมนัส’ เปิดเกมชน ‘บิ๊กป้อม’ นัดถกแกนนำ ‘เพื่อไทย’ ส่งชื่อครม.
Slug: dhamnus-submit-the-name-of-the-cabinet
Published At: 2024-08-21 11:55:41
Locale: th
Excerpt: ศึกนี้ต้องชิงชัย ! ‘ธรรมนัส’ เปิดเกมชน นัดถก ‘แกนนำเพื่อไทย’ ชงชื่อครม. ‘ก๊วนผู้กอง’ ชน ‘สายบ้านป่า’ เผยชื่อ ‘อรรถกร’ ถูกส่งทั้ง 2 กลุ่ม สะพัดเตรียมสำรอง ‘น้องชาย - นฤมล’ ประกบ
Category: การเมือง, politics, การเมืองระดับชาติ, national
Tags: 

Highlights:
- ศึกนี้ต้องชิงชัย ! ‘ธรรมนัส’ เปิดเกมชน นัดถก ‘แกนนำเพื่อไทย’ ชงชื่อครม. ‘ก๊วนผู้กอง’ ชน ‘สายบ้านป่า’ 
- เผยชื่อ ‘อรรถกร’ ถูกส่งทั้ง 2 กลุ่ม 
- สะพัดเตรียมสำรอง ‘น้องชาย - นฤมล’ ประกบ

Content:

ผู้สื่อข่าวรายงานความเคลื่อนไหวในการฟอร์มทีมคณะรัฐมนตรีแพทองธาร 1 ในส่วนของพรรคพลังประชารัฐที่มีปัญหา แตกหักกันระหว่างกลุ่มของ **‘พล.อ.ประวิตร วงษ์สุวรรณ’** และ **‘ร.อ.ธรรมนัส พรหมเผ่า’** ซึ่ง ร.อ.ธรรมนัส ให้สัมภาษณ์ทิ้งทายเมื่อวานนี้ว่าวันนี้ 08.30 น. จะมีความชัดเจนว่า พรรคเพื่อไทยจะเลือกใช้สัดส่วนโควตารัฐมนตรีของกลุ่มใด ซึ่งมีความเคลื่อนไหวล่าสุดเช้าวันนี้ โดยมีรายงานว่า ร.อ.ธรรมนัส ได้ไปพบกับแกนนำพรรคเพื่อไทย เพื่อพูดคุยถึงรายชื่อครม.ในสัดส่วนของกลุ่มแล้ว ที่ร้านกาแฟ แห่งหนึ่ง 

ทั้งนี้มีรายงานข่าวว่าในส่วนบัญชีโควตารัฐมนตรีของกลุ่มร.อ.ธรรมนัส ที่ส่งให้เพื่อไทย ซึ่งหนึ่งในนั้นเป็นรายชื่อซ้ำกันกับกลุ่มของพล.อ.ประวิตร คือ **‘อรรถกร ศิริลัทธยากร’** 

นอกจากนี้ ยังมีรายงานข่าวว่า หากพรรคเพื่อไทยไม่สบายใจ ในประเด็นคุณสมบัติของร.อ.ธรรมนัส ก็จะมีรายชื่อ **‘อัครา พรหมเผ่า’** สส.พะเยาซึ่งเป็นน้องชายของสำรองไว้ และที่ เซอร์ไพรส์คือมีการพูดถึงรายชื่อของ **‘นฤมล ภิญโญสินณวัฒน์’** ประกบด้วย

Credit:
- กองบรรณาธิการ SPACEBAR


========================================

ID: 18968
Title: WHO ยืนยันฝีดาษลิงจะไม่ระบาดรุนแรงเหมือนโควิด 
Slug: mpox-is-not-the-new-covid-the-disease-can-be-stopped
Published At: 2024-08-21 11:27:27
Locale: th
Excerpt: ผู้เชี่ยวชาญจาก WHO ประจำภูมิภาคยุโรป ยืนยันฝีดาษลิง ‘ไม่ระบาดรุนแรงเหมือนโควิด’ เพราะรู้วิธีรับมือ 
Category: ต่างประเทศ, world, ภัยพิบัติ, disaster
Tags: 

Highlights:
- เมื่อสัปดาห์ที่แล้ว องค์การอนามัยโลก (WHO) ประกาศยกระดับให้ mpox เป็นภาวะฉุกเฉินด้านสาธารณสุขระดับโลกอีกครั้ง ซึ่งนับเป็นครั้งที่ 2 ในรอบ 2 ปี หลังจาก mpox ระบาดอย่างรวดเร็วในสาธารณรัฐประชาธิปไตยคองโก 
- สายพันธุ์ใหม่ที่ว่านี้ว่ากันว่า ‘อันตราย’ ‘รุนแรง’ และที่สำคัญ ‘ติดง่ายกว่าโควิด-19’ 
- แต่ผู้อำนวยการประจำภูมิภาคยุโรปขององค์การอนามัยโลก กล่าวว่า “เอ็มพอกซ์ (Mpox) หรือฝีดาษลิง ‘จะไม่ระบาดแรงเหมือนโควิด’  และความเสี่ยงต่อประชากรทั่วไปอยู่ในระดับต่ำ...” 

Content:

ผู้อำนวยการประจำภูมิภาคยุโรปขององค์การอนามัยโลก ดร.ฮันส์ คลูเก เผยว่า _**“เอ็มพอกซ์ (Mpox) หรือฝีดาษลิง ‘ไม่ระบาดรุนแรงเหมือนโควิด’ และความเสี่ยงต่อประชากรทั่วไปอยู่ในระดับต่ำ เราต้องร่วมจัดการโรค mpox ไปด้วยกันในทุกภูมิภาคทุกทวีป”**_ 

[**อ่านเพิ่มเติม : ฝีดาษลิงสายพันธุ์ใหม่ ‘Clade Ib’ อันตราย! ติดง่ายกว่าโควิด และมันขยับเข้าใกล้ไทยเรื่อยๆ**](https://spacebar.th/world/now-mpox-global-health-emergency-will-it-trigger-another-pandemic)

_“เราจะเลือกวางระบบควบคุมและกำจัด mpox ทั่วโลกหรือไม่ หรือเราจะเข้าสู่วัฏจักรแห่งความตื่นตระหนก และละเลยอีกครั้ง การตอบสนองของเราในตอนนี้และในปีต่อๆ ไปจะเป็นบททดสอบที่สำคัญสำหรับยุโรปและทั้งโลก”_ คลูเก กล่าวเสริม 

เมื่อสัปดาห์ที่แล้ว องค์การอนามัยโลก (WHO) ประกาศยกระดับให้ mpox เป็นภาวะฉุกเฉินด้านสาธารณสุขระดับโลกอีกครั้ง ซึ่งนับเป็นครั้งที่ 2 ในรอบ 2 ปี หลังจาก mpox ระบาดอย่างรวดเร็วในสาธารณรัฐประชาธิปไตยคองโก และคร่าชีวิตไปแล้วมากกว่า 1,000 ราย แถมยังแพร่กระจายไปยังประเทศเพื่อนบ้านในแอฟริกาด้วย 

เดิมทีโรคนี้เรารู้จักกันในชื่อ ‘ฝีดาษลิง’ (monkeypox) เป็นโรคติดเชื้อไวรัสที่พบได้น้อยซึ่งแพร่กระจายผ่านการสัมผัสใกล้ชิด มักพบมากที่สุดในแอฟริกาตะวันตกหรือแอฟริกากลาง และถูกแบ่งออกเป็น 2 สายพันธุ์ : 

*   **สายพันธุ์กลุ่ม 1 เรียกว่า ‘Clade I’ เป็นสายพันธุ์ดั้งเดิม หรือสายพันธุ์แอฟริกากลาง** ทำให้เกิดอาการป่วยและเสียชีวิตได้รุนแรงกว่ากลุ่ม 2 ตามข้อมูลของศูนย์ควบคุมและป้องกันโรคแห่งสหรัฐอเมริกา (CDC) ระบุว่า การระบาดบางครั้งทำให้ผู้ป่วยเสียชีวิตมากถึง 10% แม้ว่าการระบาดที่เกิดขึ้นล่าสุดจะมีอัตราการเสียชีวิตที่ต่ำกว่าก็ตาม ส่วนสายพันธุ์ใหม่ที่กำลังระบาดอยู่ในคองโก และแอฟริกาอยู่ในขณะนี้ก็กลายพันธุ์มาจากกลุ่มนี้เรียกว่า ‘Clade Ib’ 
*   **สายพันธุ์กลุ่ม 2 เรียกว่า ‘Clade II’ หรือสายพันธุ์แอฟริกาตะวันตก**นั้นเคยระบาดรุนแรงนอกแอฟริกาในปี 2022 จนต้องประกาศเป็น ‘ภาวะฉุกเฉิน’ ติดเชื้อง่ายกว่า แต่มีความรุนแรงน้อยกว่ากลุ่ม ‘Clade I’ และไม่ค่อยอันตรายถึงชีวิต ตามข้อมูลของ CDC ระบุว่า ผู้ป่วยมากกว่า 99.9% รอดชีวิตจากสายพันธุ์นี้

เมื่อวันที่ 15 ส.ค.ที่ผ่านมา สวีเดนกลายเป็นประเทศแรกนอกทวีปแอฟริกาที่พบเคสผู้ป่วยไวรัส mpox กลายพันธุ์เป็น ‘Clade Ib’ และพบอีก 1 รายในฟิลิปปินส์เมื่อวันที่ 19 ส.ค. ทำให้หลายประเทศในเอเชียเฝ้าระวังการระบาดอย่างใกล้ชิด 

_“ทุกวันนี้ เราพบผู้ป่วยเชื้อ mpox สายพันธุ์ ‘Clade II’ รายใหม่ประมาณ 100 รายในภูมิภาคยุโรปทุกเดือน อย่างไรก็ตาม การเฝ้าระวังการระบาดของกลุ่มสายพันธุ์ ‘Clade I’ ในปัจจุบันทำให้ยุโรปมีโอกาสที่จะหันกลับมาให้ความสำคัญกับกลุ่มสายพันธุ์ ‘Clade II’ อีกครั้ง”_ คลูเก กล่าวเสริม

Credit:
- กองบรรณาธิการ SPACEBAR


========================================

ID: 18969
Title: ‘องค์กรวิชาชีพสื่อ’ ยื่นสภาผู้แทนราษฎร  สอบ ‘ประวิตร’ ปมคุกคาม ‘นักข่าว’ 
Slug: mass-media-professional-organizations-submitted-the-prawit-ethics-exam
Published At: 2024-08-21 11:25:27
Locale: th
Excerpt: ‘2 องค์กรวิชาชีพสื่อ’ สอบจริยธรรม ‘บิ๊กป้อม’ คุกคาม ‘นักข่าว’ มองนักการเมืองที่มีวุฒิภาวะไม่ทำแบบนี้ ชี้ดำเนินการตามมาตรฐานเพื่อสื่อมวลชน ไม่มีนัยทางการเมืองแอบแฝง 
Category: การเมือง, politics, การเมืองระดับชาติ, national
Tags: 

Highlights:
- ‘2 องค์กรวิชาชีพสื่อ’ สอบจริยธรรม ‘บิ๊กป้อม’ คุกคาม ‘นักข่าว’  
- มองนักการเมืองที่มีวุฒิภาวะไม่ทำแบบนี้ 
- ชี้ดำเนินการตามมาตรฐานเพื่อสื่อมวลชน ไม่มีนัยทางการเมืองแอบแฝง

Content:

**‘อิทธิพันธ์ บัวทอง’** นายกสมาคมนักข่าววิทยุและโทรทัศน์ ยื่นหนังสือถึงประธานสภาผู้แทนราษฎรขอให้ตรวจสอบจริยธรรมของ ‘พลเอกประวิตร วงษ์สุวรรณ’ สส.บัญชีรายชื่อ และหัวหน้าพรรคพลังประชารัฐ ผ่าน ‘คัมภีร์ ดิษฐากรณ์’ โฆษกประธานสภาผู้แทนราษฎร เป็นตัวแทนรับหนังสือ 

อิทธิพันธ์  กล่าวว่า ได้รวบรวมหลักฐานจากผู้ถูกกระทำและมุมตรงข้าม หากเห็นภาพในหลายมุมน่าจะมีคำตอบอยู่ในใจว่าเหตุการณ์ที่เกิดขึ้นเป็นการล้อเล่นหยอกล้อหรือไม่ 

ด้าน **‘สุปัน รักเชื้อ’** ประธานสภาวิชาชีพข่าววิทยุและโทรทัศน์ไทย กล่าวถึง เจตนารมณ์ในการยื่นสอบจริยธรรม ไม่ได้ทำด้วยอารมณ์ชั่ววูบหรือก้าวล่วง แต่ได้พิจารณาอย่างรอบด้านแล้วว่าการกระทำเช่นนี้ ไม่ใช่การหยุมหัว แต่เป็นการแสดงพฤติกรรมที่เกรี้ยวกราดและคุกคามสื่อ ไม่ใช่พฤติกรรมครั้งแรก  แต่เป็นเหตุการณ์ปกติวิสัยที่พึงปฏิบัติต่อสื่อมวลชน  จึงขอให้สภาผู้แทนราษฎรรายงานผลการพิจารณาทุกขั้นตอนให้รับทราบด้วย สื่อมวลชนต้องได้รับปกป้องในการทำหน้าที่ เราไม่ใช่คู่ขัดแย้ง เราทำหน้าที่ในการนำเสนอข้อมูลข่าวสาร  หากแหล่งข่าวไม่เต็มใจที่จะตอบหรือไม่พร้อมตอบก็แค่บอกกับผู้สื่อข่าว นักการเมืองที่มีวุฒิภาวะหลายคนก็ทำแบบนี้ อาทิ อดีตนายกรัฐมนตรี ที่ถูกผู้สื่อข่าวสอบถาม ก็มีท่าทีที่ไม่ตอบและเดินหนีไป โดยไม่จำเป็นที่จะต้องแสดงความเกรี้ยวกราดหรือแสดงการคุกคามแบบนี้ 

สุปัน กล่าวยืนยันว่าไม่มีประเด็นทางการเมืองเข้ามาเกี่ยวข้อง เราไม่ก้าวล่วงไปจริยธรรมข้ออื่น เพราะเราปกป้องสิทธิเสรีภาพในการทำงานของพี่น้องสื่อมวลชนมากกว่าประเด็นทางการเมือง

"สื่อมวลชนทำหน้าที่ต้องได้รับการปกป้อง เพราะไม่ใช่เป็นคู่กรณีหรือคู่ขัดแย้งกับใคร เราทำหน้าที่เผยแพร่ข้อมูลข่าวสารข้อเท็จจริงที่เกิดขึ้น แล้วผมคิดว่านักการเมืองในส่วนของคนอื่นๆ ก็ตระหนัก แต่สำหรับเรื่องการทำร้ายร่างกายอยู่ที่เจ้าทุกข์ จะมีการร้องเรียนหรือไม่ แต่เท่าที่ทราบอย่างไม่เป็นทางการ สำนักข่าวต้นสังกัดจะมีการเดินทางมาร้องเรียนกับรัฐสภาด้วย"  

สิ่งที่เกิดขึ้น สุปันคิดว่า เป็นปรากฏการณ์ครั้งแรก ที่เพื่อนร่วมวิชาชีพออกมาปกป้องสิทธิและเสรีภาพ มากกว่าการออกแถลงการณ์ ก่อนหน้านี้องค์กรวิชาชีพถูกมองว่าเป็นเสือกระดาษทำอะไรไม่ได้ ซึ่งกฎระเบียบทำให้องค์กรสามารถทำได้แค่ออกแถลงการณ์ แต่กรณีที่เกิดขึ้นอาจเป็นเรื่องใหม่ ที่เกี่ยวข้องกับจริยธรรมกับการที่สภาผู้แทนราษฎรและกรรมาธิการเปิดช่องไว้ ซึ่งจะเป็นบรรทัดฐานกับนักการเมืองที่ปฏิบัติต่อผู้สื่อข่าว โดยตระหนักว่าสื่อมวลชนไม่ใช่ผู้ขัดแย้ง **หากแหล่งข่าวหรือนักการเมืองไม่เต็มใจที่จะตอบ หรือไม่พร้อมที่จะตอบ ก็สามารถสื่อสารกับผู้สื่อข่าวได้ว่าไม่ตอบ ซึ่งนักการเมืองที่มีวุฒิภาวะก็จะทำอย่างนั้น**  

ผู้สื่อข่าวถามย้ำว่า กรณีการมาร้องเรียนในวันนี้ ทางองค์กรวิชาชีพมุ่งเน้นเรื่องหลักจริยธรรมการทำหน้าที่ของสื่อมวลชน โดยไม่มีนัยทางการเมืองใช่หรือไม่ สุปันกล่าวว่า เรื่องนี้ถูกผู้คนบนสังคมออนไลน์และเพื่อนๆในวงการวิชาชีพตั้งคำถามมาเยอะ ขอเรียนด้วยความสัตย์จริงว่า **ไม่มีประเด็นทางการเมืองใดๆ เข้ามาเกี่ยวข้อง** แม้บางคนจะพยายามบอกให้ทางองค์กรดำเนินการฟ้องร้องในจริยธรรมข้ออื่นๆ ซึ่งได้มีการตรวจสอบแล้วว่าเข้าข่ายจริง แต่ทางสมาคมไม่ได้ไปถึงตรงนั้น พร้อมยืนยันว่าเป็นการปกป้องสิทธิเสรีภาพในการทำงานของสื่อ มากกว่าจะถูกยึดโยงเป็นประเด็นทางการเมือง

"เรื่องนี้ทางองค์กรวิชาชีพมีการหารือกันทุกแง่มุม ไม่ได้ออกแสดงท่าทีด้วยอารมณ์ทางการเมืองใดๆ โดยมีการพิจารณาโดยใช้หลักฐานซึ่งเป็นคลิป หลายคนอาจบอกว่าดำเนินการช้าไปหรือไม่ ทุกขั้นตอนต้องรอบด้าน การออกแถลงการณ์แต่ละครั้งขององค์กรวิชาชีพสื่อ ต้องมีเหตุและผลเพียงพอ ไม่งั้นจะไม่ต่างจากการออกกระดาษเปล่า ให้คนอื่นดูหมิ่นดูแคลน"

Credit:
- กองบรรณาธิการ SPACEBAR


========================================

ID: 18967
Title: ยัน! ‘ก๊วนธรรมนัส’ อยู่ในรัฐบาลแน่
Slug: pai-cabinet-21aug2024
Published At: 2024-08-21 11:01:13
Locale: th
Excerpt: ‘ไผ่ ลิกค์’ ยัน ‘ก๊วนธรรมนัส’ อยู่ในรัฐบาลแน่
Category: การเมือง, politics, การเมืองระดับชาติ, national
Tags: 

Highlights:
- ‘ไผ่ ลิกค์’ ยัน ‘ก๊วนธรรมนัส’ อยู่ในรัฐบาลแน่ คุยนิ่งลงตัว 
- เสียงไม่ใช่ปัญหา เดี๋ยวเป็นรัฐบาลก็มีเพิ่ม พร้อมมั่นใจไร้ ‘บิ๊กป้อม’

Content:

ไผ่ ลิกค์ สส.กำแพงเพชร​  พรรคพลังประชารัฐ​ ยืนยันว่า การพูดคุยร่วมรัฐบาล ของกลุ่ม ร.อ.ธรรมนัส​ พรหมเผ่า​ จบไปตั้งแต่เมื่อวานนี้ (20 ส.ค.) แล้ว​ และเรื่องของจำนวนเสียงไม่ใช่ประเด็นสำคัญ ถ้าเราเป็นรัฐบาลแล้ว เดี๋ยวเสียงก็ตามมาเอง ขณะนี้ไม่มีอะไรแล้ว​ แล้วไม่มีเงื่อนไขว่าจะไปดึงเสียง จากฝั่งพล.อ.ประวิตร​ วงษ์สุวรรณ​ หัวหน้าพรรคพลังประชารัฐ​ มาเพิ่มอีก​ ส่วนเรื่องตำแหน่งรัฐมนตรี ที่มีข่าวว่าได้ 2 เก้าอี้ นั้น ไม่ได้เป็นเช่นนั้น​ ไม่ได้คุยในรายละเอียด​ เป็นเรื่องที่คิดกันไปเอง​  และกลุ่มของไผ่นั้นเป็นกลุ่มที่คุยกับพรรคเพื่อไทย มาโดยตลอด

ส่วนกลุ่ม ร.อ.ธรรมนัสมีเงื่อนไขหรือไม่ว่า หาก พล.อ.ประวิตรร่วมรัฐบาลจะไม่เข้าร่วม ไผ่ ​กล่าวว่า​ การที่แยกออกมา ไม่ได้มีอะไรกับพล.อ.ประวิตร ยังรักและเคารพเสมอ แต่ดูแล้ว เขาไม่ได้ใช้งานเราตามที่ร.อ.ธรรมนัสแจ้งไป

เมื่อถามย้ำว่า ถ้า ร.อ.ธรรมนัสอยู่ พล.อ.ประวิตรก็อยู่ร่วมรัฐบาลด้วยกันได้ใช่หรือไม่ ไผ่​ กล่าวว่า​ คิดว่าเรื่องนี้ไม่เกิดขึ้น

“เรื่องนี้จบแล้ว ใครนิ่งไม่นิ่งไม่รู้ แต่กลุ่มเรานิ่งแล้ว แต่ถ้ามีอะไรเกิดขึ้นก็ตามนั้น ไม่ได้มีอะไร ผมว่าตอนนี้ไม่มีอะไรแล้ว ผมอยากให้หน้าตาของรัฐบาลเรียบร้อย และเอานโยบายออกมา ตอนนี้ไปไหนมาไหน พ่อแม่ พี่น้องประชาชนถาม ทุกเรื่องผูกกันหมด รวมทั้งรัฐธรรมนูญ ขับเคลื่อนไม่ออก จึงอยากให้เดินหน้าทำงานมากกว่า”

ส่วนที่ไพบูลย์​ นิติตะวัน​ รองหัวหน้าพรรคพลังประชารัฐ เดินทางไปที่กระทรวงเกษตรและสหกรณ์นั้นได้พูดคุยอะไรกันหรือไม่ ไผ่ กล่าวว่า เป็นไปตามที่ไพบูลย์ให้สัมภาษณ์ว่า มารับประทานอาหารร่วมกัน และมาถามความคืบหน้าว่า เป็นอย่างไร เป็นการพูดคุยปรับทุกข์ในฐานะคนรู้จัก และสนิทสนมกัน ซึ่งไพบูลย์เป็นคนน่ารัก ส่วนจะมาเป็นกาวใจให้หรือไม่นั้น เป็นไปตามที่ไพบูลย์พูด พร้อมย้ำว่า ไม่อยากก้าวล่วงถึงใคร ขอให้เข้าใจ​ จะไปเผาบ้านเก่าคงไม่ได้​ อยากให้เข้าใจ ถือว่า จากกันด้วยดี ไม่มีอะไร

Credit:
- กองบรรณาธิการ SPACEBAR


========================================

ID: 18966
Title: ลุ้นเศรษฐกิจไทย ยังต้องเจอหลายมรสุม 
Slug: economic-business-export-private-consumer-gdp
Published At: 2024-08-21 10:22:40
Locale: th
Excerpt: Krungthai COMPASS คาดเศรษฐกิจไทยในช่วงที่เหลือของปียังเติบโตได้จำกัด แม้ จีดีพี ไตรมาส 2/2567 ขยายตัว 2.3%
Category: ธุรกิจ-เศรษฐกิจ, business, เศรษฐกิจ, economics
Tags: 

Highlights:
- เศรษฐกิจไทยไตรมาสที่ 2/2567 ขยายตัว 2.3%


- ปัจจัยหนุนที่สำคัญจากมูลค่าการส่งออกสินค้าอุปโภคบริโภคเอกชนยังขยายตัวได้

- คาดไตรมาส 3 แต่ยังมีความเสี่ยงด้านต่ำต่อจีดีพีและอาจกระทบโมเมนตัมการฟื้นตัวของเศรษฐกิจระยะข้างหน้า 

Content:

**จีดีพีไตรมาสที่ 2/2567 โต 2.3%YoY เร่งตัวขึ้นจากไตรมาสก่อน ซึ่งขยายตัวได้ 1.6% YoY**

**สำนักงานสภาพัฒนาการเศรษฐกิจและสังคมแห่งชาติ (สศช.) รายงานตัวเลขการเติบโตทางเศรษฐกิจในไตรมาสที่ 2/2567 เติบโต 2.3%YoY หรือขยายตัวเมื่อเทียบจากไตรมาสก่อน 0.8%QoQSA** สูงกว่าการคาดการณ์ของนักวิเคราะห์ซึ่งประเมินไว้ที่ 2.1%YoY โดยในช่วงครึ่งปีแรกจีดีพีขยายตัวได้ 1.9%YoY การรายงานเศรษฐกิจของสภาพัฒน์ด้านรายจ่ายในไตรมาสที่ 2/2567 มีประเด็นสำคัญ ได้แก่

*   **การอุปโภคบริโภคเอกชนขยายตัวต่อเนื่องโดยเติบโต 4.0%** แต่ชะลอตัวเมื่อเทียบกับไตรมาสก่อนที่เติบโต 6.9% จากการหดตัวลงของการใช้จ่ายหมวดสินค้าคงทน 6.5% ตามการลดลงของการใช้จ่ายซื้อยานพาหนะ ส่วนหนึ่งเป็นผลจากการชะลอการซื้อรถยนต์ไฟฟ้าซึ่งระดับราคายังผันแปรไปตามสภาพการแข่งขันที่รุนแรง อีกทั้งกำลังซื้อยังถูกกดดันจากภาระหนี้ครัวเรือน ส่วนการใช้จ่ายในหมวดบริการชะลอลง 6.0% ต่ำกว่าไตรมาสก่อนที่ 13.7% ตามการชะลอตัวของรายจ่ายด้านโรงแรมและภัตตาคาร เช่นเดียวกับการใช้จ่ายหมวดสินค้าไม่คงทนซึ่งอยู่ในทิศทางชะลอลงสู่ 3.6% เทียบกับไตรมาสก่อนที่ 4.7% เนื่องจากการใช้จ่ายกลุ่มอาหารและเครื่องดื่มไม่มีแอลกอฮอล์แผ่วลงเป็นหลัก
*   **การใช้จ่ายเพื่อการอุปโภคของรัฐบาลกลับมาขยายตัวเล็กน้อยที่ 0.3%** ปรับตัวดีขึ้นจากติดลบ 2.1% ในไตรมาสก่อนหน้า จากรายจ่ายการโอนเพื่อสวัสดิการสังคมที่ไม่เป็นตัวเงินสำหรับสินค้าและบริการในระบบตลาดที่เพิ่มขึ้นเป็นสำคัญ โดยขยายตัวได้ 6.9% เทียบจากการหดตัว 10.7% ในไตรมาสก่อนหน้า
*   **การลงทุนรวมหดตัว 6.2%** ติดลบแรงขึ้นจาก 4.2% เมื่อไตรมาสก่อน โดยการลงทุนภาคเอกชนได้กลับมาหดตัว 6.8% เที่ยบจากที่เคยขยายตัว 4.6%เป็นผลจากการลงทุนในหมวดเครื่องมือรวมทั้งหมวดก่อสร้างที่ลดลง ขณะเดียวกัน การลงทุนภาครัฐยังคงหดตัว 4.3% โดยเป็นการติดลบต่อเนื่องมาแล้วถึง 5 ไตรมาส ซึ่งเป็นผลสืบเนื่องจากกระบวนการงบประมาณปี 2567 ที่ใช้เวลานานกว่าคาด ทั้งยังกระทบต่อการผลิตสาขาก่อสร้างในฝั่งอุปทานในไตรมาสนี้ที่ติดลบ 5.5% ซี่งเป็นการหดตัวต่อเนื่องเป็นไตรมาสที่ 3
*   **มูลค่าการส่งออกสินค้ากลับมาขยายตัว 1.9%** จากเดิมที่หดตัว 2.0% เมื่อไตรมาสก่อน ตามการฟื้นตัวของปริมาณการส่งออกสินค้าอุตสาหกรรมและสินค้าเกษตรโดยเฉพาะการส่งออกข้าวไปตลาดอาเซียน รวมถึงการส่งออกรถยนต์ในตลาดอาเซียนและออสเตรเลียที่ยังขยายตัว
*   **การส่งออกบริการขยายตัว 19.8%** ถือว่ายังเติบโตได้ในระดับที่สูง โดยมีจำนวนนักท่องเที่ยวต่างชาติในไตรมาสนี้ประมาณ 8.1 ล้านคน ขณะที่รายรับจากภาคการท่องเที่ยวอยู่ที่ 3.3 แสนล้านบาท

**สภาพัฒน์ปรับช่วงประมาณการเศรษฐกิจไทยปี 2567 โดยคาดว่าจะขยายตัวได้ในช่วง 2.3-2.8%** (ค่ากลาง 2.5%) จากกรอบประมาณการเดิมที่ 2.0-3.0% (ค่ากลาง 2.5%) เมื่อเดือน พ.ค. 2567 โดยมีปัจจัยหนุนสำคัญจาก (1) การปรับตัวดีขึ้นของภาคการท่องเที่ยว อานิสงส์จากแนวโน้มการเพิ่มขึ้นของรายจ่ายนักท่องเที่ยวต่างชาติที่คาดว่าจะกลับเข้าสู่ระดับปกติมากขึ้น รวมถึงแรงหนุนจากมาตรการภาครัฐเพื่อดึงดูดนักท่องเที่ยวต่างชาติ เช่น วีซ่าฟรี (2) การเพิ่มขึ้นของแรงขับเคลื่อนจากภาครัฐในช่วงครึ่งปีหลัง โดยเฉพาะการลงทุนภาครัฐที่ได้รับปัจจัยบวกจากการเร่งรัดเบิกจ่ายงบลงทุน และ (3) การขยายตัวในเกณฑ์ดีของการบริโภคภาคเอกชนภายในประเทศ ตามสภาวะตลาดแรงงานที่ยังอยู่ในเกณฑ์ดี สะท้อนจากการเพิ่มขึ้นของการจ้างงานนอกภาคเกษตรที่ส่งผลให้อัตราการว่างงานและผู้ประกันตนที่ได้รับประโยชน์ชดเชยกรณีว่างงานยังอยู่ในระดับต่ำ นอกจากนี้ รายได้จากภาคเกษตรมีแนวโน้มดีขึ้นจากราคาพืชผลทางการเกษตร

อย่างไรก็ดี สภาพัฒน์มองว่าเศรษฐกิจยังมีปัจจัยกดดันจาก (1) การลงทุนภาคเอกชนที่คาดว่าจะขยายตัวได้เพียง 0.3% (ต่ำกว่าเดิมมองไว้ที่ 3.2%) ส่วนหนึ่งจากปัญหาเชิงโครงสร้างและการแข่งขันทางด้านราคาของสินค้านำเข้าจากต่างประเทศที่กระทบต่อการผลิตและการลงทุนของผู้ประกอบการ ซึ่งจากปัจจัยดังกล่าว สภาพัฒน์ยังได้ปรับประมาณการมูลค่านำเข้าสินค้าลงมาที่ 3.6% (ต่ำกว่าเดิมมองไว้ที่ 4.6%) และ (2) ความเสี่ยงจากความผันผวนของระบบเศรษฐกิจและการเงินโลก โดยเฉพาะความขัดแย้งทางภูมิรัฐศาสตร์ การชะลอตัวกว่าคาดของเศรษฐกิจจีน รวมทั้งการปรับทิศทางนโยบายการเงินของประเทศเศรษฐกิจหลักซึ่งอาจสร้างความผันผวนและกระทบต่อปริมาณการค้าโลกให้ขยายตัวได้ต่ำกว่าคาด

**Krungthai COMPASS มองเศรษฐกิจไทยระยะข้างหน้ายังเปราะบาง** โดยประเมินว่าตัวเลขการใช้จ่ายเพื่อการอุปโภคของรัฐบาลและการลงทุนภาครัฐในช่วงที่ผ่านมานั้น เป็นผลสะท้อนของงบประมาณปี 2567 ที่ไม่สามารถเบิกจ่ายได้ตามปกติ แต่หลังจากต้นไตรมาส 3/2567 เป็นต้นมา มีสัญญาณการเบิกจ่ายงบประมาณภาครัฐซึ่งเร่งตัวขึ้น และคาดว่าจะกลับมาเป็นเครื่องยนต์สำคัญในการขับเคลื่อนเศรษฐกิจ ทั้งนี้ เศรษฐกิจไทยยังมีความท้าทายซึ่งอาจส่งผลกระทบต่อการบริโภค การลงทุน และการส่งออกในช่วงที่เหลือของปีว่าจะอยู่ในทิศทางเช่นใด จากความเสี่ยงด้านต่ำที่จะกดดันในระยะข้างหน้า

**การบริโภคภาคเอกชนอาจอ่อนแอลง** เนื่องจากกำลังซื้อถูกกดดันด้วยปัญหาหนี้ครัวเรือนในระดับสูง ขณะที่ความเชื่อมั่นผู้บริโภคปรับตัวลดลงโดยดัชนีของกระทรวงพาณิชย์ล่าสุดในเดือน ก.ค. ต่ำกว่า 50.0 ถือเป็นการเข้าสู่ระดับไม่เชื่อมั่นเป็นครั้งแรกในรอบ 20 เดือน 

**การลงทุนภาคเอกชนที่มีแนวโน้มแผ่วลง** เนื่องจากผู้ประกอบการกำลังประสบกับอุปสรรคหลายด้าน ทั้งต้นทุนค่าแรงและโลจิสติกส์ในระดับสูง รวมถึงปัญหาเชิงโครงสร้างซึ่งกระทบต่อความสามารถในการแข่งขัน ส่งผลให้ตัวเลขการลงทุนภาคเอกชนไตรมาส 2/2567 กลับมาติดลบเป็นครั้งแรกในรอบกว่า 2 ปี (10 ไตรมาส) ทั้งยังมีสัญญาณว่าการลงทุนภาคเอกชนระยะข้างหน้าจะอ่อนแอลงจากการติดลบของตัวเลขการนำเข้าสินค้าทุน ขณะที่ดัชนีการผลิตภาคอุตสาหกรรมยังหดตัว และ **(**

**การส่งออกยังมีความเสี่ยงด้านต่ำที่กดดันเพิ่มเติม** ทั้งปัญหาความขัดแย้งด้านภูมิรัฐศาสตร์ รวมถึงสงครามการค้าที่รุนแรงขึ้น ตลอดจนการตีตลาดของสินค้าจีน 

*   หากวิเคราะห์ถึงผลกระทบจากการรุกตลาดของสินค้าจีนเข้ามาในไทยและกลุ่มอาเซียน เพื่อระบายสินค้าซึ่งผลิตล้นเกินออกมาท่ามกลางปัญหาภูมิรัฐศาสตร์ที่ยกระดับ จะพบว่า ส่วนแบ่งตลาดของสินค้าอุตสาหกรรมไทยในอาเซียนลดลง โดยเฉพาะในสินค้าอุตสาหกรรมสำคัญทั้งเครื่องใช้ไฟฟ้าและรถยนต์ที่สัดส่วนสินค้าจากไทยลดลง ซึ่งเครื่องใช้ไฟฟ้าลดจาก 12.7% (1Q/66) เหลือ 11.5% (1Q/67) ขณะที่รถยนต์ลดลงจาก 20.9% (1Q/66) เหลือ 18.7%  (1Q/67) เป็นผลจากที่จีนได้ส่งออกสินค้ามาแข่งขันในตลาดอาเซียนมากขึ้น **ปัจจัยข้างต้นจะส่งผลลบต่อการผลิต การส่งออก และการลงทุนภาคเอกชน ทั้งอาจกดดันโมเมนตัมการฟื้นตัวของเศรษฐกิจไทยต่อไปข้างหน้า**

Credit:
- กองบรรณาธิการ SPACEBAR


========================================

ID: 18965
Title: บทบาทใหม่ ‘พิธา’ ที่ ‘ฮาร์วาร์ด’ หลังถูกตัดสิทธิ์การเมือง 
Slug: pita-limjaroenrat-visiting-democracy-fellow-harvard-university
Published At: 2024-08-21 10:20:05
Locale: th
Excerpt: ‘พิธา’ ประกาศบทบาทใหม่ หลังถูกตัดสิทธิ์การเมือง 10 ปี โดยเตรียมไปเป็น Visiting Democracy Fellow ที่ ฮาร์วาร์ด 
Category: การเมือง, politics, การเมืองระดับชาติ, national
Tags: 

Highlights:
- บทบาทใหม่ ‘พิธา’ ที่ ‘ฮาร์วาร์ด’ หลังถูกตัดสิทธิ์การเมือง 


Content:

**พิธา ลิ้มเจริญรัตน์ อดีตหัวหน้าพรรคก้าวไกล** โพสต์ข้อความผ่านทาง [medium.com](https://medium.com/@limjaroenrat/%E0%B8%81%E0%B9%89%E0%B8%B2%E0%B8%A7%E0%B8%95%E0%B9%88%E0%B8%AD%E0%B9%84%E0%B8%9B%E0%B8%82%E0%B8%AD%E0%B8%87%E0%B8%9C%E0%B8%A1-%E0%B8%81%E0%B8%B1%E0%B8%9A-%E0%B8%9A%E0%B8%97%E0%B8%9A%E0%B8%B2%E0%B8%97%E0%B9%83%E0%B8%AB%E0%B8%A1%E0%B9%88%E0%B8%97%E0%B8%B5%E0%B9%88%E0%B8%A1%E0%B8%AB%E0%B8%B2%E0%B8%A7%E0%B8%B4%E0%B8%97%E0%B8%A2%E0%B8%B2%E0%B8%A5%E0%B8%B1%E0%B8%A2%E0%B8%AE%E0%B8%B2%E0%B8%A3%E0%B9%8C%E0%B8%A7%E0%B8%B2%E0%B8%A3%E0%B9%8C%E0%B8%94%E0%B9%83%E0%B8%99%E0%B8%90%E0%B8%B2%E0%B8%99%E0%B8%B0-visiting-democracy-fellow-harvard-a1691809cfc4) ถึงบทบาทใหม่ หลังถูกตัดสิทธิ์ทางการเมือง 10 ปี โดยระบุว่า 

ก้าวต่อไปของผม กับ **บทบาทใหม่ที่มหาวิทยาลัยฮาร์วาร์ดในฐานะ Visiting Democracy Fellow, Harvard University**

ผมขอใช้โอกาสนี้ในการประกาศว่า บทใหม่ของผมกำลังจะเริ่มต้นขึ้นที่มหาวิทยาลัยฮาร์วาร์ดในภาคการศึกษานี้ ในฐานะ Visiting Democracy Fellow นี่เป็นโอกาสอันน่าตื่นเต้นที่จะได้ต่อยอดความมุ่งมั่นของผมในการ**ส่งเสริมความเป็นผู้นำและหลักการประชาธิปไตยในภูมิภาคอาเซียน**

การกลับมาฮาร์วาร์ดครั้งนี้มีความหมายอย่างยิ่งต่อผม เพราะในช่วงเวลาที่ผมเคยศึกษาที่นี่ ผมได้รับแรงบันดาลใจอย่างมากจากอดีตผู้นำหลายท่านที่มาเป็น Visiting Fellows ที่มหาวิทยาลัย หลังจากที่พวกเขามีบทบาทสำคัญในการเปลี่ยนแปลงประเทศของพวกเขา และมาอาศัยอยู่ที่บอสตันเพื่อสร้างผู้นำรุ่นใหม่โดยไม่แบ่งแยกเชื้อชาติ รวมถึงผมเองเมื่อเกือบ 20 ปีที่แล้ว ในครั้งนี้ ผมรู้สึกเป็นเกียรติอย่างยิ่งที่จะได้เดินตามรอยพวกเขา เพื่อสานต่อวิสัยทัศน์ในการสร้างสังคมที่ดีขึ้น

หนึ่งในสิ่งที่ทำให้การกลับมาฮาร์วาร์ดครั้งนี้มีความพิเศษคือการได้สัมผัสกับมุมมองระดับโลกที่ ฮาร์เวิร์ด นำเสนอ ที่นี่ไม่ได้เน้นเฉพาะประสบการณ์ของอเมริกาเท่านั้น แต่ยังเปิดโอกาสให้ได้เรียนรู้และแลกเปลี่ยนความรู้จากผู้นำและผู้เชี่ยวชาญจากทั่วทุกมุมโลก ทุกทวีป เพื่อมุมมองที่ครบถ้วน รอบด้าน

ในช่วงเวลาของการทำงานที่ฮาร์วาร์ด ผมจะมุ่งเน้นไปที่สองเป้าหมายหลัก:

**1\. การแบ่งปัน:** ผมตั้งใจจะแบ่งปันประสบการณ์ของผมในด้านภาวะผู้นำ การต่อสู้ทางการเมือง ระบบประชาธิปไตย การทำนโยบายสาธารณะและการสร้างการส่วนร่วมของประชาชน ผ่านการคลุกคลีกับคนรุ่นใหม่ทั่วอาเซียนที่ไปเรียนที่ฮาร์วาร์ด ไม่จำกัดแค่นักเรียนคนไทย ผมหวังว่าจะได้ให้ความรู้และความเข้าใจที่ลึกซึ้งยิ่งขึ้นเกี่ยวกับภูมิทัศน์ทางการเมือง ประชาธิปไตย และเศรษฐกิจสังคมของอาเซียนแก่ทั้งนักศึกษา คณาจารย์ และนักวิชาการที่ฮาร์วาร์ด

**2\. การเรียนรู้:** ผมตั้งตารอที่จะได้ดื่มด่ำกับบรรยากาศทางปัญญาอันอุดมของฮาร์วาร์ด ผ่านการสำรวจแนวปฏิบัติประชาธิปไตยทั่วโลกและกลยุทธ์ความเป็นผู้นำเชิงนวัตกรรม เศรษฐกิจ ภูมิรัฐศาสตร์ สังคม สิ่งแวดล้อม และเทคโนโลยีใหม่ๆ ผมตั้งใจจะสะสมความรู้เพื่อเสริมสร้างความสามารถของผมในการแก้ไขปัญหาที่เผชิญในบ้านเกิดของเราในประเทศไทยและที่อื่นๆ

เมื่อการดำรงตำแหน่งทางการเมืองของผมได้สิ้นสุดลงแล้ว ผมมุ่งมั่นอย่างเต็มที่ที่จะใช้โอกาสนี้ในการไตร่ตรองถึงประสบการณ์และความท้าทายที่ผมเคยเผชิญในช่วงเวลาที่ดำรงตำแหน่ง การทำงานด้านการสร้างผู้นำคนรุ่นใหม่ที่ฮาร์วาร์ดในครั้งนี้จะเป็นการแลกเปลี่ยนที่เข้มข้นระหว่างสะสมความรู้ประสบการณ์ด้านการเมืองการปกครองและพบปะผู้นำทั่วโลก เพื่อกลับมาเป็นผู้นำทางการเมืองที่ดีกว่าเดิมเมื่อเวลามาถึง

ผมยังจะเดินทางไปมาระหว่างกรุงเทพฯ และบอสตันเกือบทุกเดือน โดยไม่ทิ้งบ้านเกิดไปนาน วิธีการนี้จะช่วยให้ผมนำข้อมูลเชิงลึกและกลยุทธ์ที่ได้รับจากฮาร์วาร์ดมาปรับใช้ในความพยายามอย่างต่อเนื่องของผมในการพัฒนาประเทศไทยและภูมิภาคอาเซียน

ผมขอขอบคุณสำหรับโอกาสนี้และการสนับสนุนที่ผมได้รับอย่างจริงใจ มาร่วมกันสร้างอนาคตที่สดใสยิ่งขึ้นสำหรับผู้นำรุ่นต่อไปของเรากันเถอะครับ

Credit:
- กองบรรณาธิการ SPACEBAR


========================================

ID: 18964
Title: รทสช.ส่งชื่อ ‘เอกนัฏ’ แล้ว ‘พีระพันธุ์’ แจ้งคุณสมบัติครบ-ไม่ขัด
Slug: united-thai-nation-party-has-sent-the-name-eknat-and-confirmed-that-he-has-complete-qualifications-and-does-not-violate-the-law
Published At: 2024-08-21 10:13:06
Locale: th
Excerpt: ‘เอกนัฏ’ ฉลุย รทสช. ส่งชื่อ รมต.แล้ว ‘พีระพันธุ์’ แจ้งกลางวงประชุม สส.คุณสมบัติครบถ้วน-ไม่ขัด เหตุศาลอุทธรณ์ยกฟ้องไปแล้ว 
Category: การเมือง, politics
Tags: 

Highlights:
- ‘เอกนัฏ’ ฉลุย ‘รทสช.’ ส่งชื่อ รมต.แล้ว 
- ‘พีระพันธุ์’ แจ้งกลางวงประชุม สส. คุณสมบัติครบถ้วน-ไม่ขัดกฎหมาย เหตุศาลอุทธรณ์ยกฟ้องไปแล้ว

Content:

ผู้สื่อข่าวรายงานความเคลื่อนไหวการตั้งรัฐบาล นางสาวแพทองธาร ชินวัตร นายกรัฐมนตรี ‘ครม.แพทองธาร 1’ ในส่วนพรรครวมไทยสร้างชาติ (รทสช.) เมื่อวันที่ 20 สิงหาคม 2567 พรรครวมไทยสร้างชาติ มีประชุม สส.ของพรรค 

โดย **พีระพันธุ์ สาลีรัฐวิภาค** รองนายกรัฐมนตรีและรัฐมนตรีว่าการกระทรวงพลังงาน (รมว.พลังงาน) ในฐานะหัวหน้าพรรค รทสช. ได้แจ้งในที่ประชุมว่า พรรค รทสช.ได้โควตาเดิม 4 เก้าอี้ และได้ส่งชื่อนาย**เอกนัฏ พร้อมพันธุ์** เลขาธิการพรรคไปแล้ว โดยอยู่ในขั้นตอนตรวจสอบคุณสมบัติ   

นอกจากนี้ **พีระพันธุ์** ยังแจ้งในที่ประชุมว่า นาย**เอกนัฏ** มีคุณสมบัติครบถ้วน ไม่ขัด เพราะศาลอุทธรณ์ยกฟ้องไปแล้ว 

ส่วนอีก 1 เก้าอี้ คือรัฐมนตรีช่วย (รมช.) ส่งชื่อ **พิมพ์ภัทรา วิชัยกุล** รมว. อุตสาหกรรม  แต่ยังไม่ชัดเจนว่าจะไปอยู่ที่กระทรวงใด

Credit:
- กองบรรณาธิการ SPACEBAR


========================================

ID: 18963
Title: เร่งแจกเงินหมื่นดิจิทัล เสริมบารมีนายกฯ ‘อุ๊งอิ๊ง’
Slug: paetongtarn-shinawatra-government-economic-digitalwallet
Published At: 2024-08-21 10:05:42
Locale: th
Excerpt: Deep SPACE -- ถึงเวลาต้องตัดสินใจกับนโยบายเงินหมื่นดิจิทัลว่าจะเป็นอย่างไร เมื่อเผือกร้อนตกมาถึงมือนายกรัฐมนตรี แพทองธาร ชินวัตร เดินหน้าก็ยาก ถอยหลังก็ลำบาก แต่สุดท้ายประกาศตอนหาเสียงอย่างไร ก็ต้องเป็นไปตามนั้น ถือว่าเป็นการแจกเงินหมื่น สืบชะตา รัฐบาลเพื่อไทย ติดตาม Deep SPACE..ลึกกว่าที่รู้
Category: Deep SPACE, deep-space
Tags: 

Highlights:
- วัดใจ วัดฝีมือ กับนายกรัฐมนตรีมือใหม่


- เงินหมื่นดิจิทัลจะไปอย่างไรต่อ เลิกหรือแปลงร่าง

- หรือกลายเป็นเงินหมื่น สืบชะตา นายกรัฐมนตรีแพทองธาร ชินวัตร

Content:

**ถึงตอนนี้คงได้เห็นรายชื่อครม.ชุดฝ่าบ่วงจริยธรรม ‘อุ๊งอิ๊ง 1’ ไปกันบ้างแล้วว่า มีใครบ้างที่ไม่ได้ไปต่อ ด้วยเหตุผลของการไม่ผ่านเครื่องกรองที่ชื่อ ‘วิญญูชน’ ก็ต้องเปลี่ยนตัวผู้เล่น สลับร่างสร้างชาติกันไป**

ส่วนจะมีใครผิดหวัง สมหวัง หรือยังทำใจไม่ได้กับนายกรัฐมนตรี คนที่ 31 ของประเทศไทย ถึงเวลาก็คงต้องทำใจ ในเมื่อผ่านกระบวนการทางกฎหมายและพิธีกรรมต่าง ๆ มาแล้ว ก็ต้องเปิดโอกาสให้ทำงานพิสูจน์ตัวเองไป

เพราะมาตามครรลอง ผิดถูกอย่างไร ก็ต้องใช้กลไกที่มีอยู่ทั้งในสภานอกสภาตรวจสอบ และหากอยู่ไปจนครบวาระ ก็ให้กระบวนการเลือกเลือกตั้งเป็นตัวตัดสิน ถ้าได้กลับเข้ามาหรือไม่ได้กลับมาอีก ก็ต้องเคารพการตัดสินของประชาชน

**แม้ในชีวิตจริง แพทองธาร ชินวัตร ได้ก้าวเข้าสู่ตำแหน่งทางการเมือง ตั้งแต่หัวหน้าพรรคเพื่อไทย จนมาถึงตำแหน่งสูงสุดในฐานะผู้นำประเทศ มาเพราะนามสกุลล้วนๆ ก็ตาม**

แต่ก็มาตามวิถีทางประชาธิปไตย ไม่ใช่อำนาจจากปากกระบอกปืน

ทีนี้มาถึงเรื่องเงินหนึ่งหมื่นบาท ที่รัฐบาลชุดก่อนทำค้างไว้ ซึ่งเป็นนโยบายหาเสียงของพรรคเพื่อไทย แรก ๆ ทำท่าจะ **‘จอดป้าย’** ไปแล้ว หลังศาลรัฐธรรมนูญเอาบันไดมาพาดให้ลง จากการสอย เศรษฐา ทวีสิน พ้นเก้าอี้นายกรัฐมนตรี

แต่นายกฯ คนใหม่ยัง **‘แบ่งรับแบ่งสู้’** ปฏิเสธเรื่องที่ ทักษิณ ชินวัตร สั่งล้มโครงการว่าไม่จริง เพราะการจะดำเนินโครงการใด จะต้องปรึกษากับพรรคร่วมรัฐบาล พร้อมตอบคำถามสื่อไว้อย่างระมัดระวังในวันรับพระบรมราชโองการโปรดเกล้าฯ แต่งตั้ง 

เรื่องเงินหมื่นบาท หากมองในมิติการเมือง แน่นอนเมื่อเป็นนโยบายที่หาเสียงไว้ พอเข้ามาเป็นแกนนำตั้งรัฐบาล ไม่ว่าคนในพรรคใครจะมาเป็นนายกฯ โครงการแจกเงินหมื่นบาท ก็ต้องได้ไปต่อ และมีทางเดียวไม่เลี้ยวไปไหน 

เพราะเป็น **‘ไฟต์บังคับ’** ที่ต้องทำ ยิ่งมาไกลถึงขนาดเปิดให้ผู้มาลงทะเบียนไปมากถึง 30 ล้านคน ก็ยิ่งทำให้เลี่ยงไม่แจกไม่ได้ ส่วนจะ **‘ปรับรูปแบบ’** หรือลดไซซ์ ลดขนาดลงอย่างไร ก็เป็นอีกเรื่องหนึ่ง

ย้อนไปสมัยรัฐบาลเศรษฐา ที่ทำเรื่องนี้แบบกล้า ๆ กลัวๆ เลื่อนแล้วเลื่อนอีก โอ้เอ้อ้างสารพัดเหตุผลมาตลอด แม้กระทั่งมีเงินมารออยู่ตรงหน้าแล้วทั้งจากงบปี 67 และปี68 แต่กลับมีปัญหา**‘แอปพลิเคชั่น’** ที่จะนำมาใช้เบิกจ่ายยังทำไม่เสร็จ 

หรือแม้แต่การลงทะเบียนร้านค้าของกระทรวงพาณิชย์ ก็ยังต้องเลื่อนออกไปจากเดิมที่จะแถลงรายละเอียดในวันที่ 5 สิงหาคมที่ผ่านมา ต้องลากยาวไปเดือนกันยายนแทน เพราะสัญญาณตอบรับจากร้านค้าขนาดเล็กไม่ดี ไม่มีใครอยากได้เงินสมมติ ที่นำไปเปลี่ยนเป็นเงินสดไม่ได้

**ถูกบังคับให้นำเงินดิจิทัลที่ได้ไปเป็นทุนซื้อวัตถุดิบมาขายอย่างเดียว**

อาการดึงเช็งของรัฐบาลเศรษฐา เห็นได้จาก **‘ไม่ยอมนำเรื่องเข้าครม.’** ให้ความเห็นชอบเสียที เพราะกลัวผลผูกพันทางกฎหมายที่เป็นความผิดสำเร็จ จนสุดท้ายต้องพ้นจากตำแหน่งไป และนโยบายเรือธงที่ว่าก็ค้างเติ่งมาถึงวันนี้  

หากนายกรัฐมนตรี คนที่ 31 ไม่ได้ชื่อแพทองธาร แต่เป็น **‘ชัยเกษม นิติสิริ’** การตัดสินใจเดินหน้าโครงการแจกเงินดิจิทัลวอลเล็ต คงไม่ต้องยุ่งยาก แจกเป็นแจก คุกเป็นคุก ไม่ต้องคิดมากให้เสียเวลาเปล่า

แต่นี่เป็นแพทองธาร ที่เป็นลูกสาวของทักษิณ การจะทำอะไรจึงต้องมองหน้ามองหลัง เพิ่มความระมัดระวังเป็นพิเศษ ล่าสุดจากการให้สัมภาษณ์ทุกเรื่องแบบยาว ๆ ชนิดที่ไม่ต้องกลัวถูกร้องเรื่องครอบงำของทักษิณเมื่อวานนี้ (20 สิงหาคม)

ทักษิณ ที่มาในนามของ **‘ผู้สังเกตการณ์’**  ได้แจกแจงความหมายของเงินดิจิทัลวอลเล็ตไว้ละเอียดยิบประกอบด้วยอะไรบ้าง พร้อมขมวดปมให้เสร็จว่า การกระตุ้นเศรษฐกิจเป็นหัวใจสำคัญที่ต้องทำ และต้องทำอย่างรวดเร็ว รอช้าไม่ได้

_‘รูปแบบจะอิงเทคโนโลยีหรือไม่ก็ได้ แต่ต้องถูกกฎหมาย และไม่ให้ขัดแย้งกับคนที่เห็นต่างมากเกินไป’_

**แถมตบท้ายไว้ว่า หลังนายกรัฐมนตรีและรัฐบาลเดินหน้าทำงานได้แล้ว ก็สั่งการได้เลย** 

ฟังดูแล้ว คงจะได้เห็นการแจกเงินหมื่นบาทเกิดขึ้นในเร็ว ๆ นี้ ในรูปแบบอื่นที่ไม่ใช่เงินดิจิทัล และอาจพุ่งเป้าไปที่กลุ่มเป้าหมาย ตามที่หลายฝ่ายให้คำแนะนำไว้ โดยเฉพาะคำพูดก่อนหน้านี้ของโฆษกรัฐบาล ชัย วัชรงค์ ที่ว่า **‘กลุ่มเปราะบาง’** และผู้ถือบัตรสวัสดิการแห่งรัฐ จะได้ก่อนใครภายในวันที่ 30 กันยายนนี้

**กลายเป็นความจริงที่มาก่อนเวลาทันที**

แม้เป็นการแจกแบบฝนตกไม่ทั่วฟ้า และต้องปรับรูปแบบการใช้จ่ายไม่ให้หมิ่นเหม่ต่อการทำผิดกฎหมาย งานนี้ต่อให้กลับมาใช้แอปฯเป๋าตัง ก็ต้อง **‘ยอมเสียหน้า’**ดีกว่าเสียคะแนน แถมไม่ต้องเสี่ยงติดคุกตอนหลังด้วย

เรื่องการแจกเงินหมื่นบาท จึงน่าจะทำได้ก่อนและทำทันทีหลังแถลงนโยบายรัฐบาลในเดือนกันยายนนี้ ซึ่งนอกจากจะเป็นไฟต์บังคับแล้ว ยังเป็นการ **‘เรียกขวัญ’** เสริมความ **‘ขลัง’** ให้นายกฯ คนใหม่ ที่จะเป็นผู้นำเศรษฐกิจไปด้วยพร้อม ๆ กัน

**ต่อให้หน้าตา ครม.จะขี้เหร่ หรือเรือจะรั่วก่อนออกจากท่าอย่างไร ถ้าได้เงินหมื่นมาแจกนำร่องไปก่อน แม้เป็นรัฐบาลต้นทุนต่ำ ก็คงพอกล้อมแกล้มไปได้เองแหล่ะ**

Credit:
- Deadwood


========================================

ID: 18962
Title: ‘แทมิน’ ส่งคลิปอ้อน ‘แทมเมทไทย’ พร้อมระเบิดความมันส์ในเวิลด์ทัวร์คอนเสิร์ต 28 กันยายนนี้!! 
Slug: taemin-sent-clip-to-thai-fans
Published At: 2024-08-21 09:33:16
Locale: th
Excerpt: ‘แทมิน’ (TAEMIN) ประกาศเวิลด์ทัวร์คอนเสิร์ตเดี่ยวครั้งแรก พร้อมมาระเบิดความมันส์ให้เหล่า ‘แทมเมทไทย’ กับงาน 2024 TAEMIN WORLD TOUR [Ephemeral Gaze] IN BANGKOK 
Category: ศิลปะ-วัฒนธรรม, culture, ดนตรี, music
Tags: 

Highlights:
- ‘แทมิน’ (TAEMIN) ประกาศเวิลด์ทัวร์คอนเสิร์ตเดี่ยวครั้งแรก พร้อมมาระเบิดความมันส์ให้เหล่า ‘แทมเมทไทย’ กับงาน 2024 TAEMIN WORLD TOUR [Ephemeral Gaze] IN BANGKOK 

Content:

ฮอตฮิตติดเทรนด์ไทยหลัง ‘แทมิน’ (TAEMIN) ประกาศเวิลด์ทัวร์คอนเสิร์ตเดี่ยวครั้งแรก พร้อมมาระเบิดความมันส์ให้เหล่า ‘แทมเมทไทย’ (TAEMate : ชื่อแฟนคลับ) ได้สนุกไปด้วยกันกับงาน 2024 TAEMIN WORLD TOUR \[Ephemeral Gaze\] IN BANGKOK หนุ่มแทมินไม่รอช้า ส่งตรงคลิปอ้อนสุดเอ็กคลูซีฟถึงแฟนๆ ชาวไทย หวังว่าทุกคนจะมาร่วมเป็นส่วนหนึ่งความทรงจำอันแสนพิเศษที่งานนี้ในวันเสาร์ที่ 28 กันยายน 2567 ณ ไอเดีย ไลฟ์ บราโว แบงคอก (Idea Live, BRAVO BKK) 

แทมิน ฝากข้อความถึง แทมเมทไทย “สวัสดีครับ แทมินครับ วันนี้ผมมีข่าวดีมาบอกแฟนๆ ชาวไทยด้วยนะครับ ในที่สุดผมก็จะได้จัดเวิลด์ทัวร์ และไปพบกับแฟนๆ ที่ประเทศไทยแล้วนะครับ ในวันที่ 28 กันยายนนี้ ที่ IDEA LIVE, BRAVO BKK งาน 2024 TAEMIN WORLD TOUR \[Ephemeral Gaze\] IN BANGKOK หวังว่าจะได้พบกับทุกคนในงานนี้นะครับ ผมจะตั้งใจเตรียมตัวกับคอนเสิร์ตครั้งนี้อย่างเต็มที่เพื่อให้แทมเมททุกคนถูกใจ แล้วมาสร้างความทรงจำดีๆ ไปด้วยกันเยอะๆ นะครับ ขอบคุณครับ”

สำหรับงาน 2024 TAEMIN WORLD TOUR \[Ephemeral Gaze\] IN BANGKOK หนุ่มแทมิน เตรียมขนทุกเพลงหลากหลายแนวมาโชว์ให้แฟนๆ ได้ชมกันอย่างจุใจ พร้อมความพิเศษอัดแน่นที่แฟนๆ ทุกคนต้องมาชม และพบกับแทมินอย่างใกล้ชิดด้วยตัวเอง ที่สำคัญผู้จัด ไอมี่ไทยแลนด์ (iMe Thailand) พร้อมจัดเต็มแสงสีเสียง เพื่อความสนุกเต็มรูปแบบ แล้วพบกันในวันเสาร์ที่ 28 กันยายน 2567 ณ ไอเดีย ไลฟ์ บราโว แบงคอก (Idea Live, BRAVO BKK)

งานนี้เปิดจองบัตรรอบ TAEMate Membership Presale ในวันเสาร์ที่ 31 สิงหาคม 2567 เวลา 12.00 – 18.00 น. และจะเปิดจองบัตรในรอบทั่วไปวันอาทิตย์ที่ 1 กันยายน 2567 ตั้งแต่เวลา 10.00 น. เป็นต้นไป ผ่านทาง www.imethai.com บัตรราคา 6,800 / 5,900 / 4,900 / 3,900 และ 2,900 บาท (บัตรนั่งทุกที่นั่ง) งานนี้มีสิทธิพิเศษให้แฟนๆ ได้มาใกล้ชิดแทมินอีกเพียบ ติดตามรายละเอียดอื่นๆ เพิ่มเติมได้เลยที่ Facebook @imethailand, IG และ Twitter @ime\_th

Credit:
- กองบรรณาธิการ SPACEBAR


========================================

ID: 18960
Title: ทั้งบอลไทย บอลนอก! ปัญหากรรมการตัดสินพลาดที่ยังคงไม่จางหายไป 
Slug: referee-mistake-in-football
Published At: 2024-08-20 19:00:00
Locale: th
Excerpt: จบไปครบถ้วนแล้วสำหรับโปรแกรมฟุตบอลลีกในช่วงสุดสัปดาห์ที่ผ่านมา โดยในส่วนของฟุตบอลไทยลีก 1 ลีกสูงสุดของเมืองไทยก็ผ่านไป 2 แมตช์แล้ว ในขณะที่ลีกยุโรปก็เริ่มทยอยกลับมาเปิดฤดูกาลแล้วเช่นกัน โดยนอกจากเรื่องของผลการแข่งขันแล้ว ก็ยังมีอีกประเด็นที่กลายเป็นที่พูดถึงกันไม่น้อยเลยก็คือ การทำหน้าที่ ‘ผิดพลาด’ ของผู้ตัดสินทั้งในลีกบ้านเรา และลีกระดับโลกอย่างพรีเมียร์ลีก 
Category: กีฬา, sport
Tags: 

Highlights:
- จบไปครบถ้วนแล้วสำหรับโปรแกรมฟุตบอลลีกในช่วงสุดสัปดาห์ที่ผ่านมาทั้งลีกไทยและลีกยุโรป 
- โดยนอกจากเรื่องของผลการแข่งขันแล้ว ก็ยังมีอีกประเด็นที่กลายเป็นที่พูดถึงกันไม่น้อยเลยก็คือ การทำหน้าที่ ‘ผิดพลาด’ ของผู้ตัดสิน ทั้งในลีกบ้านเรา และลีกระดับโลกอย่างพรีเมียร์ลีก 

Content:

จบไปครบถ้วนแล้วสำหรับโปรแกรมฟุตบอลลีกในช่วงสุดสัปดาห์ที่ผ่านมา โดยในส่วนของฟุตบอลไทยลีก 1 ลีกสูงสุดของเมืองไทยก็ผ่านไป 2 แมตช์แล้ว ในขณะที่ลีกยุโรปก็เริ่มทยอยกลับมาเปิดฤดูกาลแล้วเช่นกัน ไม่ว่าจะเป็น กัลโช่ เซเรีย อา, ลีก เอิง, ลาลีกา และ พรีเมียร์ลีก โดยนอกจากเรื่องของผลการแข่งขันแล้ว ก็ยังมีอีกประเด็นที่กลายเป็นที่พูดถึงกันไม่น้อยเลยก็คือ การทำหน้าที่ ‘ผิดพลาด’ ของผู้ตัดสินทั้งในลีกบ้านเรา และลีกระดับโลกอย่างพรีเมียร์ลีก 

เริ่มจากลีกบ้านเรากันก่อนที่มีประเด็นให้พูดถึงทั้ง ไทยลีก 1 และ ไทยลีก 2 โดยส่วนของไทยลีก 1 มีประเด็นให้เห็นอยู่ 2 คู่ สำหรับคู่แรกเป็นเกมระหว่าง ราชบุรี เอฟซี พบกับ อุทัยธานี เอฟซี ที่มีช็อตของ โจนาธาน อคูเดโล่ ผู้เล่นของอุทัยธานี โดนผู้รักษาประตูของราชบุรี สกัดล้มในกรอบเขตโทษ ทั้งที่เจ้าตัวถึงบอลก่อน แต่ไม่มีการตัดสินใดๆ เกิดขึ้นทั้งจากผู้ตัดสินในสนามและห้อง VAR ทำให้ทางสโมสรอุทัยธานี เตรียมยื่นหนังสือยื่นฟ้องการทำหน้าที่ของ อลงกรณ์ คนไว ผู้ตัดสินในสนาม และ ผู้ตัดสินในห้อง VAR ทั้งสองคนคือ วิวรรธน์ จำปาอ่อน กับ วัฒนา ชมชนะกุล ไปยังคณะกรรมการพิจารณาวินัยมารยาทของสมาคมกีฬาฟุตบอลฯ สำหรับอีกกรณีที่เป็นที่ถกเถียงในลีกสูงสุดก็คือคู่ระหว่าง เมืองทอง ยูไนเต็ด พบ ลำพูน วอริเออร์ ที่มีช็อตเข้าบอลอันตรายของ ทริสตอง โด แต่ผู้ตัดสินกลับไม่แจกใบเหลืองที่ 2 แก่นักเตะ ทำให้ส่งผลสำคัญต่อรูปเกมของผู้มาเยือน 

ในขณะที่ฝั่งไทยลีก 2 ก็นับว่าเป็นเรื่องราวดราม่าใหญ่โตกันเลยกับคู่ระหว่าง ลำปาง เอฟซี พบ แพร่ ยูไนเต็ด ที่ในช่วงท้ายเกมมีการปะทะกันเกิดขึ้นระหว่างนักเตะทั้ง 2 ทีม และเป็นผู้เล่นของแพร่ ยูไนเต็ด ที่ไปสาวหมัดใส่ฝั่งลำปาง เอฟซี โดยผู้ตัดสินให้ใบแดงนักเตะแพร่ แต่ไม่ได้ให้จุดโทษ ทำให้นักเตะลำปางประท้วงเอาจุดโทษ ด้วยการวอล์คเอาท์ จนเกมหยุดไปนานกว่า 1 ชั่วโมง ก่อนจะกลับมาแข่งกันได้อีกรอบในนาทีที่ 154 และผู้ตัดสินก็เป่าจบเกมทันที โดยจากกรณีวุ่นวายนี้ทำให้ทาง ‘มาดามแป้ง’ นวลพรรณ ล่ำซำ ถึงขั้นต้องสั่งการด่วนมายังฝ่ายจัดการแข่งขัน ให้ตรวจสอบและสอบสวนข้อเท็จจริง เพื่อพิจารณาบทลงโทษต่อไป เพราะเรื่องนี้ไม่ควรเกิดขึ้นในวงการบอลไทย 

ส่วนฝั่งบอลนอกก็ไม่น้อยหน้า และเกิดขึ้นกับลีกยอดนิยมอย่างพรีเมียร์ลีก อังกฤษ ด้วย เป็นในเกมคู่ระหว่าง เบรนท์ฟอร์ด เปิดบ้านพบ คริสตัล พาเลซ ในช็อตที่ทาง เอเบเรชี่ เอเซ่ ยิงฟรีคิกเข้าประตูไปแล้ว แต่ผู้ตัดสินเป่าฟาวล์ก่อนบอลจะซุกก้นตาข่าย เนื่องจากมีการปะทะกันของผู้เล่นทั้งสองทีม ซึ่งจริงๆ แล้วการปะทะกันตรงนั้นไม่เกี่ยวข้องอะไรกันเลย เพราะมันคือการดวลกันระหว่างคนยิงและผู้รักษาประตู แล้วก็ไม่มีทางที่คนที่ล้มลงไปจะเข้าถึงบอลได้ทันแน่นอน และเมื่อมี VAR ก็ควรปล่อยให้เล่นไปก่อน หลังจากนั้นค่อยมาเช็คทีหลังก็ยังได้ โดยประเด็นที่ถูกพูดถึงคือ เอเซ่ คนยิงฟรีคิกได้ออกมาบอกว่า แซม บาร์ร็อตต์ ผู้ตัดสินในเกมนั้นได้มาขอโทษเขาหลังเกม ถึงการตัดสินที่ผิดพลาดของตัวเองที่ไม่ให้ลูกนั้นเป็นประตู 

จากประเด็นปัญหาทั้งหมดที่เราเล่ามาแสดงให้เห็นว่า ปัญหากรรมการตัดสินผิดพลาด ไม่มีทางหายไปและแก้ไขได้ง่ายๆ แม้ว่าโลกนี้จะมีเทคโนโลยีช่วยตัดสินอย่าง VAR แล้วก็ตาม แต่สุดท้ายหน้าที่ชี้ขาดจังหวะสำคัญก็ยังเป็นผู้ตัดสินหลักในสนามอยู่ดี และฝ่ายที่ต้องรับกรรรมไปก็คือ ‘สโมสร’ ซึ่งเอาจริงๆ ก็ไม่ควรต้องมานั่งรับความเสียหายเรื่องนี้ด้วยซ้ำ แม้ต่อให้จะเกิดการลงโทษในภายหลัง แต่สิ่งที่เปลี่ยนแปลงไม่ได้ก็คือเรื่องของ ผลการแข่งขัน ที่เสียแล้วเสียเลย สุดท้ายการจะทำให้เรื่องเสียหายทั้งหมดไม่เกิดขึ้น ไม่มีปัญหาอะไรตามมา ‘ผู้ตัดสิน’ คือหนึ่งในตัวแปรสำคัญที่จะต้องขับเคลื่อนและเติบโตไปพร้อมกัน ไม่อย่างนั้นเราก็จะเจอกับปัญหา ‘เดิมๆ’ แบบนี้กันต่อไป

Credit:
- อรรถกร กมลวัธน์
- สันติ อมรสถิตย์


========================================

ID: 18961
Title: Birthday ‘อุ๊งอิ๊ง’ 38 ปี ยก ‘เศรษฐา’ สุภาพบุรุษคนท็อปๆ
Slug: pheuthai-party-hbd-paetongtarn
Published At: 2024-08-20 18:44:28
Locale: th
Excerpt: ‘เพื่อไทย’ อวยพรวันเกิด ‘แพทองธาร’ ล่วงหน้าครบ 38 ปี ‘นายกฯ หญิง’ เผยเคารพคนไม่ผิด ยก ‘เศรษฐา’ เป็นสุภาพบุรุษคนท็อปๆ ในชีวิตที่รู้จัก  ด้าน ‘อดีตนายกฯ’ เชื่อทุกคนทราบดีว่าเป็นคนมีจริยธรรม-สุจริต ฝากทุกคนปกป้อง ‘อุ๊งอิ๊ง’ อย่าให้ใครว่าร้าย ชี้ช่วงต้นจะมี ‘กระแสแอนตี้’ เยอะ ทั้งที่ยังไม่ได้ทำอะไรเลย 
Category: การเมือง, politics
Tags: 

Highlights:
- ‘เพื่อไทย’ อวยพรวันเกิด ‘แพทองธาร’ ล่วงหน้าครบ 38 ปี 
- ‘นายกฯ หญิงคนใหม่’ เผยเคารพคนไม่ผิด ยก ‘เศรษฐา’ เป็นสุภาพบุรุษคนท็อปๆ ในชีวิตที่รู้จัก 
- ‘อดีตนายกฯ’ เชื่อทุกคนทราบดีว่าเป็นคนมีจริยธรรม-สุจริต ฝากทุกคนปกป้อง ‘อุ๊งอิ๊ง’ อย่าให้ใครว่าร้าย
- ชี้ช่วงต้นจะมี ‘กระแสแอนตี้’ เยอะ ทั้งที่ยังไม่ได้ทำอะไรเลย 

Content:

บรรยากาศ ณ ชั้น 9 อาคารชินวัตร 3 เต็มไปด้วยความอบอุ่น เมื่อบรรบรรดาคณะกรรมการบริหารพรรคเพื่อไทย, แกนนำ สส. และสมาชิกพรรคเพื่อไทย **ร่วมกันอวยพรวันคล้ายวันเกิดล่วงหน้าให้ ‘แพทองธาร ชินวัตร’** นายกรัฐมนตรี ซึ่งตรงกับวันที่ 21 ส.ค.นี้

โดยเมื่อ แพทองธาร เดินมาพร้อมกับ **เศรษฐา ทวีสิน** อดีตนายกรัฐมนตรี, นพ.ชลน่าน ศรีแก้ว อดีตรัฐมนตรีว่าการกระทรวงสาธารณสุข ได้นำมอบเค้กที่สกรีนรูปภาพของ แพทองธาร ในชุดสีขาว ขณะแถลงข่าวครั้งแรก หลังรับพระบรมราชโองการโปรดเกล้าฯ แต่งตั้งให้เป็นนายกรัฐมนตรีคนที่ 31 และมีข้อความ “HBD38 & Happy New PM#31” และมีการร่วมกันร้องเพลง Happy Birthday ให้กับ แพทองธาร ซึ่งบรรยากาศเป็นไปอย่างชื่นมื่น โดยนายกรัฐมนตรีได้ หยิบโทรศัพท์ขึ้นมาถ่ายภาพบรรยากาศเป็นที่ระลึก และร่วมกันถ่ายรูปกับสมาชิกพรรคเพื่อไทย

จากนั้น แพทองธาร ได้ขึ้นกล่าวถึง เศรษฐา ว่า จริง ๆ แล้ววันนี้ทุกคนมีความคิดว่าอยากจะมาขอบคุณ ท่านนายกฯ เศรษฐา และก็ลืมไปเลยว่า วันพรุ่งนี้ (21 ส.ค.) เป็นวันเกิดของตัวเอง เมื่อสักครู่มัวแต่โฟกัสว่าจะพูดเรื่องการทำงานของ เศรษฐา ที่ทำงานมา 1 ปีเต็ม เราก็อยากจะขอบคุณท่าน ซึ่งเป็นวาระที่รู้สึกว่าสำคัญมาก ๆ เพราะตั้งแต่วันที่ท่านเข้ามา ตั้งแต่ฟอร์มรัฐบาลหรือย้อนไปถึงการหาเสียง  

ซึ่งท่านไม่เคยอยู่ในความเป็นนักการเมืองมาก่อน แล้วก็เข้ามาทำอย่างเต็มที่ ตนเองคิดว่าคนในพรรคเพื่อไทยก็ไม่คิดเหมือนกันว่าท่านจะทำได้ขนาดนี้ และทุ่มเทขนาดนี้ ซึ่งเมื่อด้วยคุยกันได้ทราบถึงแรงผลักดันมากมาย และการอยากให้ประเทศชาติไปต่อข้างหน้า

ท่านเศรษฐา เป็นสุภาพบุรุษคนท็อป ๆ ในชีวิตที่อิ๊ง รู้จักเลยก็ว่าได้ และอิ๊ง ก็เคารพคนไม่ผิด นั่นก็คือท่านเศรษฐา เราก็จะช่วยกันทุกๆท่านไม่ต้องคิดว่าตำแหน่งอะไร เพราะเราคือคนพรรคเพื่อไทย วันนี้อิ๊ง มีอีกหนึ่งหมวกนั่นก็คือนายกรัฐมนตรี ที่อิ๊ง บอกว่าจะทำให้ดีที่สุด ก็จะทำให้ดีที่สุดจริง ๆ สุดความสามารถที่มี แต่ขอกำลังกาย กำลังใจ แรงกายแรงใจ เพราะตนทำคนเดียวไม่ได้จริง ๆ  วันนี้เรามาปรบมือให้กับท่านเศรษฐา สำหรับความทุ่มเท และมาพร้อมรับสำหรับนายกคนใหม่นั่นก็คือตัวอิ๊งเอง ต้องช่วยกันด้วยค่ะ เรามาทำให้เต็มที่ ในฐานะพรรค

ขณะที่ เศรษฐา ได้กล่าวเปิดใจกับสมาชิกพรรคเพื่อไทย ว่า วันแรกที่เข้ามา เข้ามาอยู่ในบ้านหลังใหม่ก็ได้การต้อนรับที่อบอุ่น มีแต่ความจริงใจ และระยะเวลาเกือบ 2 ปี ที่ผ่านมา ผมก็อาจจะทำให้หลายท่านมีความไม่สบายใจ แต่เป็นเพราะความด้อยประสบการณ์ ไม่ใช่เรื่องของการตั้งใจทำให้ท่านไม่พอใจ แต่ยืนยันในเจตนารมณ์ว่า ผมเข้าใจมาในบ้านหลังใหม่ก็ต้องพยายามอย่างเต็มที่ เพื่อให้ทุกท่านได้มีการยอมรับ เรื่องของการทำงานหนัก  

เรื่องของการมีระเบียบวินัย เป็นเรื่องที่ตนเองถูกสอนมาโดยตลอด เรื่องของการที่ทำให้ทุกคนรัก ให้ทุกคนพอใจ ก็คงเป็นไปลำบาก แต่ความตั้งใจและยืนหยัดให้ประชาชนเป็นที่ตั้งเรื่องนี้ผมยืนยัน และวันนี้ก็ไม่ได้หาเสียงอะไรแล้ว ก็ขอพูดจากใจจริงว่า ทุกคนที่อยู่ในที่นี้ เอาประชาชนเป็นที่ตั้งอยู่แล้ว ขออย่าไปพูดถึงเรื่องที่มันเกิดขึ้นดีกว่า

ผมมั่นใจว่า ทุกท่านรู้ดี ทุกท่านรู้ว่าผมเป็นผู้มีจริยธรรม และก็มีความซื่อสัตย์สุจริต เป็นที่ประจักษ์ ก็ไม่ได้เรียกร้องอะไร เพราะว่าโชคดีก็พอมีสตางค์ เพราะถ้าเกิดไปประกอบอาชีพอื่นคงลำบาก เพราะถ้าเกิดเป็นบริษัท อยู่ในตลาดหลักทรัพย์ ไปเป็นกรรมการฯ ก็อาจจะถูกร้องเรียนจากผู้ถือหุ้นรายย่อยได้ เพราะฉะนั้น จะอยู่ในบทบาทที่มีอยู่ทั้งหลายดีกว่า

หลังจบประโยคนี้ ทุกคนต่างหัวเราะและปรบมือชอบใจ ขณะที่เศรษฐา กล่าวต่อไปว่า ถ้าเกิดวันไหนมีเวลาว่าง ก็จะมาร่วมประชุมพรรค และถ้าท่าน สส.คนไหนเดือดร้อน ผมก็ยังมีมูลนิธิ ที่อาจจะไปช่วยเหลือได้บ้าง พรรคพวกเพื่อนฝูงในแววดวงธุรกิจมีสตางค์เยอะเยอะ ก็คงจะช่วย ถ้าตนเองเอ่ยปาก ทั้งในเรื่องสะระแหน่ หอม กระเทียมทั้งหลาย แต่ถ้าเกิดเป็นเรื่องสนามบินทั้งหลายมันก็คงใหญ่เกินไป  

เศรษฐา กล่าวว่า วันนี้เรามีนายกรัฐมนตรีแล้ว ซึ่งเป็นที่รักของทุกคน เป็นสายเลือดของผู้นำจิตวิญญาณเป็นผู้ก่อตั้งพรรคมา จากสีหน้าแววตาของคน ก็ทราบดีว่าท่านจะให้ความสนับสนุนอย่างเต็มที่ มีความพึงพอใจ  

_**“ในช่วงต้น ผมเชื่อว่าจะมีกระแสที่มาแอนตี้ (Anti) ก็จะเยอะ ซึ่งเป็นกระแสที่ไม่เป็นธรรม เพราะยังไม่ได้ทำอะไรเลย** ดังนั้น ต้องขอพลังจากทุกคนให้ช่วยกัน ไม่ว่าจะเป็นทางโซเชียลมีเดีย หรือสังคมที่ท่านอยู่ ประชาชน **เราต้องช่วยกัน ปกป้องคุณแพทองธาร อย่าให้ใครมากล่าวร้ายได้”**_

มั่นใจในความมุ่งมั่น ความตั้งใจจริง ของท่านว่า ท่านมาตรงนี้ไม่ใช่เพื่อมา กอบโกยแต่มาเพื่อประชาชน ผมมั่นใจว่า 141 เสียง ปีนี้และเลือกตั้งคราวหน้าจะต้องเพิ่มขึ้นอีก ในส่วนของผมยินดีที่จะช่วยอยู่ข้างหลังอย่างเต็มที่ ไม่ได้หายไปไหน ถ้าหายไปก็คงฮอลิเดย์ (Holiday) เพราะต้องการเหลือเกิน ในช่วงปีสองปีที่ผ่านมา ไม่ได้มีเวลาส่วนตัว ยืนยันว่าไม่ได้ไปไหน ผู้สื่อข่าวจะมาสัมภาษณ์ผม ผมไม่ให้สัมภาษณ์บอกไว้เลย เป็นช่วงเวลาใหม่แล้วที่นายกรัฐมนตรีคนใหม่ต้องเรียนรู้งาน และมีพวกเราเป็นกำลังสำคัญอยู่เบื้องหลัง มีขั้นตอนหลายขั้นตอนที่เราต้องช่วยกัน ให้ผู้นำที่เป็นที่รักของพวกเราทุกคนผ่านไปให้ได้ อย่างไม่มีปัญหา ผมเชื่อว่าพวกเราทุกคนจะช่วยกันอย่างเต็มที่

จากนั้น ศรษฐา ได้ยกมือไหว้ขอบคุณสมาชิกพรรคเพื่อไทยทุกคนในห้องประชุม และสมาชิกได้ลุกขึ้นปรบมือให้กับ เศรษฐา ก่อนที่ แพทองธาร จำนำมอบช่อดอกไม้มามอบให้กับ เศรษฐา

Credit:
- กองบรรณาธิการ SPACEBAR
- ณัฐพล โลวะกิจ


========================================

ID: 18959
Title: ‘ทักษิณ’ ไม่ล้ม ‘เงินดิจิทัลฯ’ ชี้แจกเงินสด กระตุ้น ศก. ไม่เต็มที่
Slug: thaksin-digital-wallet-pheuthai-party
Published At: 2024-08-20 17:51:28
Locale: th
Excerpt: ‘ทักษิณ’ ไม่ล้ม ‘เงินดิจิทัลฯ’ ชี้จุดสำคัญ 3 ข้อ ฟื้นหัวใจเศรษฐกิจ พัฒนาเทคโนโลยี เผย ‘แพทองธาร’ คุยกับฝ่ายงบประมาณ ต้องอัดฉีดเศรษฐกิจ แต่ต้องถูกกฎหมาย ไม่ขัดแย้งคนเห็นต่าง ชี้แจกเงินสด กระตุ้นเศรษฐกิจได้ไม่เต็มที่
Category: การเมือง, politics, การเมืองระดับชาติ, national
Tags: 

Highlights:
- ‘ทักษิณ’ ไม่ล้ม ‘เงินดิจิทัลฯ’ ชี้จุดสำคัญ 3 ข้อ ฟื้นหัวใจเศรษฐกิจ พัฒนาเทคโนโลยี 
- เผย ‘แพทองธาร’ คุยกับฝ่ายงบประมาณ ต้องอัดฉีดเศรษฐกิจ แต่ต้องถูกกฎหมาย ไม่ขัดแย้งคนเห็นต่าง 
- ชี้แจกเงินสด กระตุ้นเศรษฐกิจได้ไม่เต็มที่

Content:

ทักษิณ ชินวัตร อดีตนายกรัฐมนตรี กล่าวถึงกรณีโครงการ ดิจิทัล วอลเล็ต จะมีการปรับเปลี่ยนนโยบายหรือไม่ ว่า ตอนนี้นายกฯกับฝ่ายงบประมาณและฝ่ายเศรษฐกิจกำลังคุยกันอยู่ถึงแนวทางความจำเป็นในการกระตุ้นเศรษฐกิจต้องมีแน่นอน และต้องทำอย่างเร็ว จะช้าไม่ได้ เพราะเศรษฐกิจมันไหลลง ยิ่งไหลลงลึกเท่าไหร่ยิ่งดึงกลับมายากเท่านั้น เพราะฉะนั้นนายกรัฐมนตรีก็กำลังวางแผนกันอยู่หลังจากที่ทำงานได้แล้วก็คงสั่งการเลย

เมื่อถามว่า ส่วนตัวคิดว่าต้องทำต่อหรือไม่ดี ทักษิณ กล่าวว่าคำว่าดิจิทัล วอลเล็ต มีอยู่ 3 เรื่อง ในนั้นคือ 1.การกระตุ้นเศรษฐกิจ ซึ่งเป็นหัวใจสำคัญและต้องทำ 

2.เรื่องการให้ประชาชนมีโอกาสเรียนรู้เทคโนโลยีเทคโนโลยี เพื่อใช้ประโยชน์ในโอกาสต่อไป เพื่อให้ประชาชนรู้เท่าทันเทคโนโลยีซึ่ง ก็ต้องทำต่อไป แต่อาจจะความเร่งด่วนอาจจะรอได้ 

_**3\. อนาคตดิจิทัล วอลเล็ต เมื่อวางไว้แล้วจะสามารถใช้ประโยชน์กับประชาชนและประเทศกับรัฐบาลติดต่อเชื่อมกันได้ทางเศรษฐกิจ และเป็นช่องหน้าต่างของประชาชนในการทำธุรกิจผ่านดิจิทัล วอลเล็ต เป็นเรื่องของเทคโนโลยีที่จะต้องมีต่อไป แต่รูปแบบอาจจะอิงเทคโนโลยีบ้าง หรือไม่อิงเทคโนโลยีบ้างก็ได้ แต่ต้องถูกกฎหมายและต้องไม่ขัดแย้งกับคนที่เห็นต่างมากเกินไป**_ 

เมื่อถามว่า โครงการอาจเปลี่ยนแปลง แต่การอัดฉีดมีต่อไปใช่หรือไม่ ทักษิณ กล่าวว่า “การอัดฉีดเท่าที่ผมเดินผ่าน ได้เห็นนายกฯ คุยกับฝ่ายงบประมาณก็บอกว่าควรจะต้องทำ”

เมื่อถามว่าเมื่อเรื่องเศรษฐกิจเป็นเรื่องที่สำคัญท่านจะมาช่วยดูหรือไม่ ทักษิณ กล่าวว่า ช่วยให้คำแนะนำ แต่การตัดสินใจเป็นเรื่องของนายกและคณะรัฐมนตรี แต่ในส่วนของผมให้คำแนะนำได้

_**เมื่อถามว่าถ้าเปลี่ยนเป็นเงินสดจะตอบโจทย์มากกว่านี้หรือไม่ ทักษิณ กล่าวว่า ข้อดีของการแจกเงินสดมันเร็ว และแต่ข้อเสียคือกลัวจะใช้ในสิ่งที่กระตุ้นเศรษฐกิจไม่เต็มที่เท่านั้นเอง**_

Credit:
- กองบรรณาธิการ SPACEBAR
- ณัฐพล โลวะกิจ


========================================

ID: 18958
Title: Photo Story  ‘ธรรมนัส’ นำทีม 34 สส.ร่วมก๊วน ประกาศจุดยืน วัดพลัง พปชร.
Slug: thammanat-leads-a-team-of-34-mps-to-jointly-announce-their-standpoint-with-the-pheu-thai-government
Published At: 2024-08-20 17:51:10
Locale: th
Excerpt: ‘ธรรมนัส’ นำทีม 34 สส.จาก พปชร.-พรรคเล็ก ประกาศจุดยืนชัดร่วมรัฐบาลเพื่อไทย รอแค่ขับพ้นพรรค ย้ำส่งชื่อรัฐมนตรีในโควตาแล้ว
Category: การเมือง, politics, การเมืองระดับชาติ, national
Tags: 

Highlights:
- ‘ธรรมนัส’ นำทีม 34 สส.จาก พปชร.-พรรคเล็ก ประกาศจุดยืนชัด ร่วมรัฐบาลเพื่อไทย รอแค่ขับพ้นพรรค ย้ำส่งชื่อรัฐมนตรีในโควตาแล้ว

Content:

**ร.อ.ธรรมนัส พรหมเผ่า** รัฐมนตรีว่าการกระทรวงเกษตรและสหกรณ์ ในฐานะเลขาธิการพรรคพลังประชารัฐ (พปชร.)แถลงประกาศ นำ 34 สส.จากพลังประชารัฐ และพรรคเล็ก ไปร่วมรัฐบาลเพื่อไทย โดยในจำนวนนี้เป็น สส.พลังประชารัฐ 22 คน มี **วันเพ็ญ พร้อมพัฒน์** ภรรยาของ **สันติ พร้อมพัฒน์** รองหัวหน้าพรรค พปชร. ร่วมด้วย

**ร.อ.ธรรมนัส** ยืนยันว่า วันนี้ไม่ใช่การแถลงข่าวตอบโต้ แต่มีพี่น้องร่วมทุกข์ร่วมสุขมาให้กำลังใจในการปฏิบัติหน้าที่กับตน และนายอรรถกร  ศิริลัทธยากร รมช.เกษตรและสหกรณ์ เพื่อรักษาแนวร่วม เพื่อชาติบ้านเมือง เป็นสิ่งสำคัญที่สุด ที่สำคัญตนมีเจตนารมณ์ชัดเจนว่ามีจุดยืนของตัวเองในการทำงานเพื่อชาติบ้านเมือง และขอบคุณ สส. ซึ่งเป็นผู้แทนของประชาชนทุกภาค ทั้งจังหวัดกำแพงเพชร เพชรบูรณ์ ราชบุรี นราธิวาส สงขลา ชัยภูมิ ร้อยเอ็ด พะเยา ชลบุรี กาฬสินธุ์ แม่ฮ่องสอน ตราด และเชียงใหม่ ซึ่งเรามีความชัดเจนว่าเราไปด้วยกัน

เมื่อถามว่าเห็น นายไพบูลย์ นิติตะวัน รองหัวหน้าพรรค พปชร. มาที่กระทรวงเกษตรฯ **ร.อ.ธรรมนัส** กล่าวว่า ตนเองกับ นายไพบูลย์ ทำงานร่วมกันตั้งแต่ปี 2561 ให้เกียรติซึ่งกันและกัน วันนี้นายไพบูลย์มาให้กำลังใจ มาคุย และตนก็ตอบกลับไปว่า ไม่ได้ตั้งป้อมที่จะทะเลาะกับใคร แต่ขอให้มีจุดยืนเป็นของตัวเอง เพราะตนอยู่มาตั้งแต่ พปชร. ยังเป็นวุ้น สร้างพรรคมา  ดูแลการเลือกตั้งในปี 2562 จนถึงวันนี้ ก็ทำดีที่สุดแล้ว

เมื่อถามถึงการส่งรายชื่อรัฐมนตรีของ สส.กลุ่มนี้ จะเริ่มต้นอย่างไร **ร.อ.ธรรมนัส**  กล่าวว่า เวลานี้แกนนำรัฐบาลจะให้รัฐมนตรีที่รักษาการเป็นผู้ตัดสินใจและคุยกัน ไม่ใช่ว่าพรรคเราจะทำอะไรโดยไม่ถามแกนนำในการจัดตั้งรัฐบาล ไม่ได้เด็ดขาด เพราะมันเป็นมารยาท

_**“ขอยืนยันว่า สส.พปชร. ที่ยืนอยู่ตรงนี้จำนวน 22 คน และมีอีก 7 คนที่กำลังเดินทางมา เป็นรัฐบาลทั้งหมด นอกจากนี้ยังมีตัวแทนพรรคเล็กมาร่วมด้วย”**_

เมื่อถามย้ำว่า สส.พปชร. ที่อยู่บ้านป่ารอยต่อฯ ไม่ได้ร่วมรัฐบาลใช่หรือไม่ ร.อ.ธรรมนัส กล่าวว่า อย่าไปพูดอย่างนั้นเลย เราจะไม่ก้าวล่วงบุคคลภายนอกที่ไม่ได้ยืนอยู่ตรงนี้

เมื่อถามว่า การส่งรายชื่อให้แกนนำรัฐบาลส่งในนามของอะไร **ร.อ.ธรรมนัส** กล่าวว่า ในนามของกลุ่มตนเอง สังกัดพรรคพลังประชารัฐ และเราเป็นหนึ่งเดียวกัน เพียงแต่มีบางกลุ่มที่พยายามสร้างความแตกแยก ตนเองในฐานะที่ สส.ส่วนใหญ่ มาขอร้องให้เป็นตัวแทนพูด ยืนยันว่าหากขณะนี้ไม่ถูกขับออกก็ยังยืนอยู่ที่เดิมก็ยังยืนอยู่ที่เดิม และหากมีการประชุมที่รัฐสภา รัฐบาลไปทิศทางไหนไปทางนั้น พร้อมกันนี้ยังบอกด้วยว่า วันนี้ นายสันติ ได้ส่งภรรยามาร่วมด้วย

เมื่อถามว่ายังได้เป็นรัฐมนตรีอยู่หรือไม่ **ร.อ.ธรรมนัส** กล่าวว่า _**“เอาเป็นว่าพวกเราร่วมรัฐบาล”**_

เมื่อถามว่าใครจะเป็นคนส่งรายชื่อให้พรรคเพื่อไทยพรุ่งนี้ **ร.อ.ธรรมนัส** ย้ำว่า พรุ่งนี้เช้าก็จะรู้

เมื่อถามย้ำว่า ยังเป็นรัฐมนตรีเกษตรฯ ใช่หรือไม่ **ร.อ.ธรรมนัส** กล่าวว่า ต้องให้เกียรติผู้นำรัฐบาลตัดสินใจว่าจะเลือกใคร ถือเป็นอำนาจของนายกรัฐมนตรี

เมื่อถามว่า ได้ส่งชื่อตัวเองไปใช่หรือไม่ **ร.อ.ธรรมนัส** ปฏิเสธตอบคำถาม โดยบอกเพียงว่าให้รอดูพรุ่งนี้ เดี๋ยวจะเป็นข่าวเอง ส่วนจะส่งไปชื่อเดียวหรือไม่ ตนไม่ทราบ

เมื่อถามว่าก่อนจะส่งรายชื่อไปได้พูดคุยกับแกนนำรัฐบาลแล้วใช่หรือไม่ **ร.อ.ธรรมนัส** กล่าวว่า ที่ผ่านมาตนเป็นผู้ประสานแต่เพียงผู้เดียว ร่วมกับ นายสันติ

เมื่อถามว่ารายชื่อส่งแล้วพรุ่งนี้เช้าจะได้รับความชัดเจนใช่หรือไม่ **ร.อ.ธรรมนัส** กล่าวว่า _“ประมาณนั้น”_

เมื่อถามว่าหาก นายทักษิณ ไฟเขียวให้ไปอยู่พรรคเพื่อไทย จะไปหรือไม่ **ร.อ.ธรรมนัส** กล่าวว่า จะไปได้ยังไง เขายังไม่ขับออก ซึ่งในกรณีที่พรรคไม่มีการขับเคลื่อนอะไร เราก็จะอยู่เป็นกลุ่มแบบนี้ ส่วนจะส่งผลกระทบต่อการทำงานหรือไม่นั้น ยืนยันว่างานในสภาฯ ก็ไปในทิศทางเดียวกับรัฐบาล ซึ่งเชื่อมั่นว่า สส.พปชร. หลายคน รู้ว่าอนาคตจะเป็นอย่างไร ไม่มีใครอยากเป็นฝ่ายค้าน

เมื่อถามว่า มี สส. 2 กลุ่ม ใน พปชร. กลุ่มหนึ่งได้ไปต่ออีกกลุ่มอกหักใช่หรือไม่ **ร.อ.ธรรมนัส** กล่าวว่า _“ประมาณนั้น”_

เมื่อถามว่า ที่เคยระบุว่า ตาอยู่จะเอาไปกินนั้น **ร.อ.ธรรมนัส** กล่าวว่า วันนี้พวกเรามากันเยอะ มาทุกจังหวัด

เมื่อถามว่า หากแกนนำเพื่อไทยเลือก สส. ฝั่งบ้านป่าฯ สส.กลุ่มนี้ จะเป็นอย่างไร **ร.อ.ธรรมนัส** ตอบทันทีว่า _**“คำถามนี้เป็นไปไม่ได้ เหมือนกำลังถามว่าปลาบินได้หรือไม่”**_

เมื่อถามว่า โอกาสที่ 2 กลุ่มจะกลับมาร่วมกันหรือไม่นั้น **ร.อ.ธรรมนัส** กล่าวว่า อยากขอให้พูดเฉพาะเรื่องวันนี้

เมื่อถามว่า ได้แจ้งกับนายกรัฐมนตรี แล้วหรือไม่ ว่าพูดคุยกันจบแล้ว **ร.อ.ธรรมนัส** กล่าวว่า ตนไม่ได้แจ้งกับใคร แต่คุยกับเลขาธิการคณะรัฐมนตรี และรักษาการนายกรัฐมนตรี ซึ่งทุกอย่างชัดเจนแล้วรอฟังผลพรุ่งนี้ ส่วนโควตายังเป็น 4 เก้าอี้เหมือนเดิมหรือไม่ขึ้นอยู่กับนายกฯ

ขณะที่ **ไผ่ ลิกค์** สส.กำแพงเพชร พร้อมด้วย 22 สส.พปชร. ได้มอบกระเช้าดอกไม้ให้กำลังใจ ร.อ.ธรรมนัส และ อรรถกร ศิริลัทธยากร 

**ไผ่ ลิกค์** กล่าวว่า อาจจะมีเรื่องราว ที่เกิดขึ้นมา พวกเราก็มีส่วนหนึ่ง ซึ่งมีการคุยกันก่อน 1 ชั่วโมงที่จะเดินทางมาที่กระทรวงเกษตรและสหกรณ์ หลายคนก็ติดงานในพื้นที่ และมีหลายคนอยู่ระหว่างการเดินทาง บางคนก็เพิ่งทราบ อย่างที่เห็นพวกเราก็มาให้กำลังใจ เราก็คงต้องร่วมรัฐบาล ตอนนี้ได้คุยกันหมดแล้ว ว่าร่วมรัฐบาลแน่นอนกับพรรคเพื่อไทย ของกลุ่มพวกเราทั้งหมด 

_**“อยากให้เห็นว่าทุกอย่างที่เราทำเพื่อผลประโยชน์ของประเทศชาติให้ดำเนินต่อไปและในพื้นที่เป็นสำคัญ เพื่อให้มีงบประมาณดีๆ มาขับเคลื่อนนโยบายต่อไป”**_

ส่วนพรรคพลังประชารัฐจะได้ร่วมรัฐบาลทั้ง 2 กลุ่มทั้งกลุ่มของ พล.อ.ประวิตร วงษ์สุวรรณหัวหน้าพรรค และกลุ่มของ ร.อ.ธรรมนัสใช่หรือไม่ **ไผ่ ลิกค์** กล่าวว่า _**“ไม่ครับ เรื่องแบบนี้ให้คุยกับ ร.อ.ธรรมนัสจะดีกว่า”**_

ไผ่ ลิกค์ ยังกล่าวด้วยว่า สิ่งที่เกิดขึ้นรู้สึกจากความไม่เป็นธรรมจึงทำให้มีวันนี้ และมีการมาให้กำลังใจกัน เข้าใจว่านักข่าวพยายามถามว่ามารวมตัวกันจำนวนกี่คน จริงๆ แล้วเยอะกว่านี้ไม่ต้องบอกว่ากี่คน ที่มาวันนี้ก็ 20 กลางๆ

เมื่อถามว่าความไม่เป็นธรรมที่พูดถึงคืออะไร **ไผ่ ลิกค์** กล่าวว่า บางสิ่งบางอย่างที่ออกมา คนที่พูดมันไม่ใช่สิ่งที่จะพูดออกมาแบบนั้น เราร่วมรบกันมา 6 ปี

เมื่อผู้สื่อข่าวถามว่านายไพบูลย์ นิติตะวันรองหัวหน้าพรรคพลังประชารัฐ เดินทางมาพบ ร.อ.ธรรมนัส แทนที่จะอยู่ที่บ้านป่ารอยต่อฯ ได้พูดคุยอะไรกันหรือไม่ **ไผ่ ลิกค์** บอกว่า มันเกิดขึ้นเร็วมากหลายคนก็ตกใจ รวมถึงเกิดจากที่ตนได้โพสต์ผ่านโซเชียลมีเดีย แต่ที่สำคัญ เรารู้สึกถึงความไม่เป็นธรรมซึ่งเป็นความรู้สึกของตนแต่ความรู้สึกลึกๆ ขอให้ถาม ร.อ.ธรรมนัส พร้อมย้ำว่าคนที่จะหลุดหรือไม่หลุดจากตำแหน่งรัฐมนตรีไม่ใช่เหตุการณ์เมื่อวานนี้

เมื่อผู้สื่อข่าวถามย้ำว่าสรุปแล้วพรรคเพื่อไทยให้กลุ่ม ร.อ.ธรรมนัส หรือกลุ่มของ พล.อ.ประวิตร เข้าร่วมรัฐบาล ไผ่ ลิกค์ กล่าวว่า _**“กลุ่มนี้ครับ ผมให้ข่าวมาไม่เคยพูดผิด”**_ พร้อมย้ำอีกหลายครั้งว่า _**“ให้กลุ่มนี้”**_

ไผ่ ลิกค์ กล่าวต่อด้วยว่า _“หลายอย่างมันชัดเจนแล้วล่ะวันนี้ ถ้าสื่อต้องการคำพูดที่ชัดกว่านี้ ผมยังเป็นเด็กขอให้สื่อถามจาก ร.อ.ธรรมนัส ยืนยันกลุ่มนี้เป็นรัฐบาลโดยการนำของนางสาวแพทองธาร ชินวัตร นายกรัฐมนตรี ส่วนหลังจากนี้จะเปลี่ยนแปลงหรือไม่ตนไม่ทราบ”_

_**“ชัดเจนครับชัดเจนกว่านี้ไม่มีอีกแล้ว”**_ ไผ่ ลิกค์ กล่าวย้ำ

ผู้สื่อข่าวรายงานว่า สำหรับรายชื่อ สส.ใน ‘กลุ่มธรรมนัส’ ประกอบด้วย

ร.อ.ธรรมนัส พรหมเผ่า 

นายอนุรัตน์ ตันบรรจง  
นายจีรเดช ศรีวิราช  
นายนเรศ ธำรงค์ทิพยคุณ  
นายไผ่ ลิกค์  
นายเพชรภูมิ อาภรณ์รัตน์  
นายอนันต์ ผลอำนวย  
นายปริญญา ฤกษ์หร่าย  
นายปกรณ์ จีนาคำ  
นายภาคภูมิ บูลย์ประมุข  
นางบุญยิ่ง นิติกาญจนา  
นายจตุพร กมลพันธ์ทิพย์  
นายชัยทิพย์ กมลพันธ์ทิพย์  
นายอามินทร์ มะยูโซ๊ะ  
นายสัมพันธ์ มะยูโซ๊ะ  
นายชนนพัฒฐ์ นาคสั้ว  
น.ส.พิมพ์พร พรพฤฒิพันธุ์  
นายจักรัตน์ พั้วช่วย  
นางวันเพ็ญ พร้อมพัฒน์  
นายวรโชติ สุคนธ์ขจร  
นายบุญชัย กิตติธาราทรัพย์  
นายอัคร ทองใจสด  
นายจำลอง ภูนวนทา  
นางรัชนี พลซื่อ  
นายอัครแสนคีรี โล่ห์วีระ  
นายสะถิระ เผือกประพันธุ  
นายองอาจ วงษ์ประยูร  
นายอรรถกร ศิริลัทธยากร

ส่วนอีก 5 คน มาจากพรรคเล็ก ประกอบด้วย

นายเชาวฤทธิ์ ขจรพงศ์กีรติ  
นายสุรทิน พิจารณ์  
นายกฤติทัช แสงธนโยธิน  
นายบัญชา เดชเจริญศิริกุล  
นายปรีดา บุญเพลิง

Credit:
- กองบรรณาธิการ SPACEBAR
- ศุภกิจ พิทักษ์บ้านโจด


========================================

ID: 18957
Title: ‘ทักษิณ’ เบรก ‘อิ๊ง’ นั่ง รมว.กลาโหม ชี้ ‘ยิ่งลักษณ์’ กลับไทยไร้ดีล
Slug: thaksin-yingluck-paetongtarn-deal-defence
Published At: 2024-08-20 17:48:38
Locale: th
Excerpt: ‘ทักษิณ’ เบรก ‘แพทองธาร’ ควบ รมว.กลาโหม ออกตัวแค่นี้ก็หนักแล้ว ไม่ฟันธง ‘ทหาร’ หรือ ‘พลเรือน’ คุมกลาโหม แย้มมีโควต้า ‘พรรคร่วมรัฐบาล’ มอง ‘ยิ่งลักษณ์’ กลับไทย ไม่ใช่ระเบิดเวลา มาตามกลไก ไม่มีดีลลับ โต้  ‘ดีลลับลังกาวี’ เข้าใจผิดอย่างแรง 
Category: การเมือง, politics, การเมืองระดับชาติ, national
Tags: 

Highlights:
- ‘ทักษิณ’ เบรก ‘แพทองธาร’ ควบ รมว.กลาโหม ออกตัวแค่นี้ก็หนักแล้ว ไม่ฟันธง ‘ทหาร’ หรือ ‘พลเรือน’ คุมกลาโหม แย้มมีโควต้า ‘พรรคร่วมรัฐบาล’ 
- มอง ‘ยิ่งลักษณ์’ กลับไทย ไม่ใช่ระเบิดเวลา มาตามกลไก ไม่มีดีลลับ โต้  ‘ดีลลับลังกาวี’ เข้าใจผิดอย่างแรง 

Content:

ทักษิณ ชินวัตร อดีตนายกรัฐมนตรี กล่าวถึงกรณี แพทองธาร ชินวัตร นายกรัฐมนตรี จะนั่งควบ รมว.กลาโหมด้วยหรือไม่ ว่า “โอ๋ คงไม่มั้งครับ เพราะว่ารู้สึกว่าเอาแค่นี้ก็หนักแล้ว” 

เมื่อถามว่าคิดว่า รมว.กลาโหม ควรเป็นทหารหรือพลเรือน ทักษิณ กล่าวว่า ก็ไม่รู้ครับ แล้วแต่กรรมการเขาดูว่ามีใครเหมาะสมอยู่เขาก็คงเลือกกันอีกที  

เมื่อถามว่ามองกองทัพในวันนี้อย่างไร ทักษิณ กล่าวว่า วันนี้กองทัพก็สมัยใหม่ขึ้นเยอะ  

เมื่อถามว่าจำเป็นต้องป้องกันเรื่องที่เคยเกิดขึ้นในอดีตหรือไม่ ทักษิณ กล่าวว่า อดีตก็เรียนรู้ แต่ปัจจุบันและอนาคตเป็นสิ่งที่ต้องวางรากฐานไว้ให้ลูกหลาน และประเทศ 

เมื่อถามว่ามีการมองว่า มีการวางตัวใครนั่ง รมว.กลาโหม เช่น พล.อ.ณัฐพล นาคพาณิชย์ ที่เป็น ตท.20 เพื่อน พล.อ.อภิรัชต์ คงสมพงษ์ อดีต ผบ.ทบ. หรือไม่ ทักษิณ กล่าวว่า ยังไม่ทราบเลย เพราะอาจถูกเสนอโดยพรรคร่วมรัฐบาลก็ได้  พร้อมย้ำว่า ตำแหน่ง รมว.กลาโหม เป็นของพรรคเพื่อไทย แต่รัฐมนตรีช่วยเป็นของพรรคร่วม 

เมื่อถามว่าตอนนี้ไว้ใจกองทัพและสถานการณ์การเมืองมากน้อยแค่ไหน ทักษิณ กล่าวว่า วันนี้ที่สำคัญ  คือรัฐบาลต้องทำหน้าที่ให้ประชาชนให้เป็นที่พอใจ และเร็วที่สุดนอก นั้นเป็นเรื่องหลัก เรื่องสำคัญต้องแก้ปัญหาให้กับประชาชนก่อน วันนี้ปัญหาเร่งด่วนก็คือเรื่องหนี้สิน และการไม่สามารถใช้จ่ายเงินได้ของประชาชนทำให้เศรษฐกิจหยุดชะงัก ทั้งนี้การเมืองมีข้อจำกัดของมันอยู่ แต่เรื่องภาวะผู้นำสำคัญที่จะนำองคาพยพทั้งหมดทั้งระบบราชการและภาคเอกชนมาร่วมมือกันทำให้ได้ 

เมื่อถามว่า แต่มีระเบิดเวลาลูกหนึ่งรออยู่ คือการกลับมาของ ยิ่งลักษณ์ ชินวัตรอดีตนายกรัฐมนตรี ทักษิณ กล่าวว่า อันนั้นไม่ใช่ระเบิดเวลา มันเป็นเรื่องที่ถ้าจะกลับก็กลับ มันก็มีกลไกของมันอยู่ ก็อยู่ที่กลไกทั้งหลาย  

เมื่อถามว่าแต่กลไกต้องดีลหรือไม่ เพราะสมัยที่ทักษิณกลับมา ก็มีดีลลับลังกาวี ดีลข้ามขั้ว ทักษิณ กล่าวว่า ไม่มีดีล ไม่มีเลย กำลังเข้าใจผิด อย่างแรง ไม่มีดีล ตนไม่มีดีลกับใครเลย ถ้าดีลป่านนี้ก็ต้องมีอะไรประหลาดๆ ออกมาแล้ว

Credit:
- กองบรรณาธิการ SPACEBAR


========================================

ID: 18953
Title: ฝีดาษลิงสายพันธุ์ใหม่ ‘Clade Ib’ อันตราย! ติดง่ายกว่าโควิด และมันขยับเข้าใกล้ไทยเรื่อยๆ  
Slug: now-mpox-global-health-emergency-will-it-trigger-another-pandemic
Published At: 2024-08-20 17:07:25
Locale: th
Excerpt: หวั่นระบาดใหญ่ (?) ฝีดาษลิงสายพันธุ์ใหม่ ‘Clade Ib’ อันตราย! ติดง่ายกว่าโควิด-19 หลายประเทศ รวมถึงไทยเฝ้าระวังใกล้ชิด  
Category: ต่างประเทศ, world, ภัยพิบัติ, disaster
Tags: 

Highlights:
- องค์การอนามัยโลก (WHO) ออกประกาศยกระดับสถานการณ์โรคระบาดเอ็มพอกซ์ (mpox) หรือฝีดาษลิง เป็นภาวะฉุกเฉินด้านสาธารณสุขที่มีความน่ากังวลระดับโลก (PHEIC) เมื่อสัปดาห์ที่แล้ว 
- สวีเดน และฟิลิปปินส์ พบผู้ป่วยติดเชื้อ mpox สายพันธุ์ใหม่ ‘Clade Ib’ ทำให้หลายประเทศในเอเชียตื่นตัว เฝ้าระวังอย่างใกล้ชิด 
- สายพันธุ์ใหม่ที่ว่านี้ว่ากันว่า ‘อันตราย’ ‘รุนแรง’ และที่สำคัญ ‘ติดง่ายกว่าโควิด-19’ 

Content:

องค์การอนามัยโลก (WHO) ออกประกาศยกระดับสถานการณ์โรคระบาดเอ็มพอกซ์ หรือฝีดาษลิง (Mpox / monkeypox) ในพื้นที่บางส่วนของแอฟริกาเป็นภาวะฉุกเฉินด้านสาธารณสุขที่มีความน่ากังวลระดับโลก (PHEIC) เมื่อวันพุธ (14 ส.ค.) เนื่องจากไวรัสแพร่กระจายอย่างรวดเร็วทั่วทวีปแอฟริกา และมีความเสี่ยงที่จะเข้าสู่ทวีปอื่นๆ หลังพบผู้ป่วยในแอฟริกาในปีนี้มากกว่า 14,000 ราย รวมถึงคร่าชีวิตผู้คนมากกว่า 500 กว่าคนแล้ว 

**ต่อมาในวันที่ 15 ส.ค. ก็พบผู้ป่วยนอกแอฟริกา ‘รายแรก’ !!!** 

WHO ได้ออกประกาศเตือนว่า อาจพบผู้ติดเชื้อ mpox สายพันธุ์ใหม่ **‘Clade Ib’** ที่อันตรายกว่าเดิม หลังจากสวีเดนประกาศพบผู้ติดเชื้อสายพันธุ์ดังกล่าวเป็นคนแรกนอกทวีปแอฟริกา ซึ่งถือเป็นสัญญาณแรกของการแพร่ระบาดนอกทวีปแอฟริกา 

**และล่าสุดฝีดาษลิงระบาดเข้าใกล้ไทยขึ้นทุกที หลังพบผู้ป่วยชายชาวฟิลิปปินส์วัย 33 ปีติดเชื้อทั้งที่ไม่มีประวัติเดินทางออกนอกประเทศมาก่อน ทำให้ประเทศในเอเชียกำลังเฝ้าติดตามสถานการณ์อย่างใกล้ชิด** 

### **แล้วเหตุใด ‘ฝีดาษลิง’ ถึงแพร่กระจายเร็ว?**

ก่อนอื่นต้องทำความเข้าใจก่อนว่าไวรัสที่ทำให้เกิดโรค ‘mpox’ ซึ่งเดิมเรียกว่า ‘monkeypox’ หรือฝีดาษลิง ถูกค้นพบครั้งแรกเมื่อปลายทศวรรษปี 1950 แต่มีสัญญาณบางอย่างที่บ่งชี้ว่าไวรัสชนิดนี้มีการเปลี่ยนแปลงไปในช่วง 3-4 ปีที่ผ่านมา ซึ่งทำให้ไวรัสดังกล่าวสามารถแพร่กระจายจากคนสู่คนได้ง่ายขึ้น 

**สิ่งแรกที่ทุกคนควรรู้เกี่ยวกับโรคที่เคยเรียกว่าโรคฝีดาษลิงก็คือ จริงๆ แล้วโรคนี้ไม่มีส่วนเกี่ยวข้องกับลิงเลย**

  

“โรคนี้ถูกค้นพบครั้งแรกในลิงในห้องทดลองที่เดนมาร์ก และสามารถแพร่เชื้อไปยังลิงได้ แต่ลิงไม่ใช่แหล่งกักเก็บโรคหลัก เราคิดว่าแหล่งกักเก็บโรค คือ สัตว์ที่สามารถแพร่โรคได้ แต่จะไม่ป่วยหรือตายเพราะโรค...เป็นเวลานานแล้วที่นักวิทยาศาสตร์คิดว่าโรคในลิงเป็นภัยคุกคามต่อมนุษย์มากที่สุดเนื่องจากเรามีลักษณะทางพันธุกรรมที่ใกล้เคียงกัน และนั่นเป็นเรื่องจริง...” 

การระบาดของโรค mpox ในช่วงไม่นานมานี้ทำให้เจ้าหน้าที่สาธารณสุขทั่วโลกตื่นตระหนก เนื่องจาก mpox แพร่ระบาดอย่างรวดเร็ว ในเดือนสิงหาคม 2024 ศูนย์ควบคุมและป้องกันโรคแห่งแอฟริกา (Africa CDC) ได้ประกาศภาวะฉุกเฉินด้านสาธารณสุข หลัง mpox สายพันธุ์ใหม่ทำให้มีผู้ป่วยจำนวนมาก และคร่าชีวิตผู้คนเพิ่มขึ้นในหลายประเทศ รวมถึงสาธารณรัฐประชาธิปไตยคองโก บุรุนดี สาธารณรัฐแอฟริกากลาง และรวันดา 

เมื่อไม่นานมานี้ ไวรัส mpox สายพันธุ์ใหม่ที่เรียกว่า **‘Clade Ib’** ถูกพบในสาธารณรัฐประชาธิปไตยคองโก ซึ่งดูเหมือนว่าจะแพร่กระจายได้ง่ายกว่าผ่านการสัมผัสใกล้ชิด

ทั้งนี้ mpox แบ่งออกเป็น 2 สายพันธุ์ ได้แก่ :

*   **สายพันธุ์กลุ่ม 1 เรียกว่า ‘Clade I’** **เป็นสายพันธุ์ดั้งเดิม หรือสายพันธุ์แอฟริกากลาง** ทำให้เกิดอาการป่วยและเสียชีวิตได้รุนแรงกว่ากลุ่ม 2 ตามข้อมูลของศูนย์ควบคุมและป้องกันโรคแห่งสหรัฐอเมริกา (CDC) ระบุว่า การระบาดบางครั้งทำให้ผู้ป่วยเสียชีวิตมากถึง 10% แม้ว่าการระบาดที่เกิดขึ้นล่าสุดจะมีอัตราการเสียชีวิตที่ต่ำกว่าก็ตาม ส่วนสายพันธุ์ใหม่ที่กำลังระบาดอยู่ในคองโก และแอฟริกาอยู่ในขณะนี้ก็กลายพันธุ์มาจากกลุ่มนี้เรียกว่า ‘Clade Ib’ 
*   **สายพันธุ์กลุ่ม 2 เรียกว่า ‘Clade II’ หรือสายพันธุ์แอฟริกาตะวันตก**นั้นเคยระบาดรุนแรงนอกแอฟริกาในปี 2022 จนต้องประกาศเป็น ‘ภาวะฉุกเฉิน’ ติดเชื้อง่ายกว่า แต่มีความรุนแรงน้อยกว่ากลุ่ม ‘Clade I’ และไม่ค่อยอันตรายถึงชีวิต ตามข้อมูลของ CDC ระบุว่า ผู้ป่วยมากกว่า 99.9% รอดชีวิตจากสายพันธุ์นี้

### **‘Mpox’ ต่างจาก ‘โควิด-19’ ยังไง?**

และเชื้อ mpox ไม่ได้แพร่กระจายง่ายนัก แต่เชื้อนี้ต้องอาศัยการสัมผัสทางกายอย่างใกล้ชิด ซึ่งมักจะใช้เวลานาน จึงจะแพร่จากคนสู่คน หรือจากสัตว์สู่คนได้  

แมเดลีน บาร์รอน จากสมาคมจุลชีววิทยาแห่งสหรัฐฯ (ASM) กล่าวว่า _“เชื้อ mpox เกิดจากการสัมผัสกับผู้ที่มีผื่นติดเชื้อ เช่น รอยโรค สะเก็ด และของเหลวในร่างกาย นอกจากนี้ คุณยังสามารถติดเชื้อได้จากการสัมผัสสิ่งของที่ผู้ติดเชื้อสัมผัส”_ 

แม้ว่านักวิจัยจะตรวจพบ DNA จากไวรัส mpox ในน้ำอสุจิแล้วก็ตาม แต่ก็ไม่ได้หมายความว่าไวรัสจะแพร่กระจายในลักษณะนี้เสมอไป 

การศึกษาวิจัยที่ตีพิมพ์ในวารสาร ‘New England Journal of Medicine’ พบว่า การติดเชื้อ 98% ใน 16 ประเทศระหว่างเดือนเมษายนถึงมิถุนายน 2022 เกิดขึ้นกับผู้ชายที่มีเพศสัมพันธ์กับผู้ชาย **แต่ยังไม่ชัดเจนว่าเหตุใดจึงเป็นเช่นนั้น อาจเป็นเพียงเรื่องบังเอิญก็ได**้ แต่เมื่อโรคเข้าสู่ชุมชนใดชุมชนหนึ่ง โรคดังกล่าวก็มีแนวโน้มที่จะแพร่กระจายไปในชุมชนนั้น และ**ไม่มีหลักฐานใดที่บ่งชี้ว่า mpox แพร่กระจายในกลุ่มประชากรชายที่มีเพศสัมพันธ์กับผู้ชายได้เร็วกว่ากลุ่มอื่นๆ และไม่มีหลักฐานใดที่บ่งชี้ว่า mpox แพร่ระบาดไปยังผู้ชายได้มากกว่าผู้หญิง**  

_“เราไม่ทราบว่าไวรัสสามารถแพร่กระจายได้เฉพาะผ่านช่องทางการติดต่อทางเพศสัมพันธ์ เช่น ผ่านทางสารคัดหลั่งจากช่องคลอดหรือน้ำอสุจิหรือไม่ แต่ดูเหมือนว่าการสัมผัสที่ใกล้ชิดจะเป็นตัวส่งเสริมการแพร่ระบาด”_ บาร์รอน กล่าว 

**แม้ว่าโอกาสเสียชีวิตจะค่อนข้างต่ำ** แต่ผู้ป่วยโรคฝีดาษลิงก็บอกว่า ‘มันยาวนาน น่ารังเกียจ ไม่มีใครอยากจะเป็นหรอก’ นอกจากนี้อาการติดเชื้อเริ่มแรกจะคล้ายกับการติดเชื้อ HIV _“ผู้ป่วยอาจมีอาการเหมือนไข้หวัดในช่วงแรกๆ เช่น มีไข้ ปวดหัว หรืออาการอื่นๆ แต่เมื่อเวลาผ่านไป ผื่นจะลุกลามหลายระยะ อาจมีรอยโรคขึ้นที่ปาก เท้า และบริเวณอวัยวะเพศ ซึ่งอาจพัฒนาเป็นตุ่มหนองได้”_ บาร์รอน กล่าว 

**หากถามว่า ‘mpox’ จะกลายเป็นโรคระบาดทั่วโรคไหม? ผู้เชี่ยวชาญตอบว่า “ไม่น่าจะเป็นไปได้”** ขณะเดียวกันนักวิทยาศาสตร์ก็บอกว่า _**“ความเสี่ยงต่อประชาชนทั่วไปในประเทศที่ไม่มีการระบาดของโรค mpox ในขณะนี้ยังคง ‘ต่ำ’”**_ 

**แต่สายพันธุ์ใหม่ ‘Clade Ib’ ที่เพิ่งมีผู้ติดเชื้อนอกแอฟริกาก็ประมาทไม่ได้!!!** 

‘Clade Ib’ เป็นสายพันธุ์ที่กำลังการระบาดในปัจจุบัน และเป็นสายพันธุ์ใหม่ของ ‘Clade I’ ที่มีการระบาดในคองโก แต่ตอนนี้พบผู้ป่วยสายพันธุ์ใหม่ในสวีเดน และฟิลิปปินส์ประเทศละ 1 ราย ซึ่งดูเหมือนว่าสายพันธุ์ ‘Clade Ib’ จะแพร่กระจายได้ง่ายกว่าผ่านการสัมผัสใกล้ชิดในชีวิตประจำวัน รวมถึงการมีเพศสัมพันธ์   

**กลุ่มผู้ป่วย mpox สายพันธุ์ ‘Clade Ib’ ในสาธารณรัฐประชาธิปไตยคองโกบ่งชี้ว่าไวรัสดังกล่าวมีวิวัฒนาการอย่างรวดเร็ว เนื่องจากไวรัสมีอัตราการกลายพันธุ์สูง รวมถึงการเปลี่ยนแปลงบางอย่างในรหัสพันธุกรรมที่อาจช่วยให้ไวรัสแพร่กระจายจากคนสู่คนได้ง่ายขึ้น** 

### **หลายประเทศในเอเชียตื่นตัวเฝ้าระวังการระบาด**

#### **\-จีน-** 

เจ้าหน้าที่ศุลกากรของจีนประกาศว่า พวกเขาจะเข้มงวดการเฝ้าระวังที่ท่าเรือเข้าออก ประชาชนที่เดินทางมาจากประเทศหรือพื้นที่ที่ได้รับการยืนยันว่ามีผู้ป่วยโรค mpox โดยมีอาการ เช่น ไข้ ปวดศีรษะ ปวดหลัง หรือผื่น จะต้องแจ้งอาการของตัวเองต่อศุลกากร 

เครื่องบินและเรือที่บรรทุกตู้คอนเทนเนอร์ รวมถึงสินค้าที่เดินทางมาจากประเทศหรือพื้นที่ที่มีผู้ติดเชื้อ mpox ก็จะได้รับการฆ่าเชื้อด้วยเช่นกัน 

มาตรการเหล่านี้จะมีผลบังคับใช้ตั้งแต่วันพฤหัสบดี (18 ส.ค.) และจะบังคับใช้ต่อไปในอีก 6 เดือนข้างหน้า 

#### **\-อินเดีย-** 

เจ้าหน้าที่กล่าวในแถลงการณ์ว่า ตรวจพบเชื้อ mpox เคสล่าสุดเมื่อเดือนมีนาคม และจนถึงตอนนี้ยังไม่มีรายงานผู้ป่วยในประเทศ 

ศูนย์ควบคุมโรคแห่งชาติของอินเดีย (NCDC) จัดการประชุมผู้เชี่ยวชาญด้านสุขภาพเพื่อประเมินความเสี่ยงเมื่อสัปดาห์ที่ผ่านมา ขณะเดียวกัน เจ้าหน้าที่ด้านสาธารณสุขก็ประกาศว่าพวกเขาจะเพิ่มการเฝ้าระวัง รวมถึงปรับปรุงความสามารถในการทดสอบในห้องปฏิบัติการเพื่อการวินิจฉัยในระยะเริ่มต้น นอกจากนี้ ผู้ให้บริการด้านสาธารณสุข เช่น โรงพยาบาลและคลินิก ยังได้รับมอบหมายให้เพิ่มความตระหนักรู้เกี่ยวกับไวรัสอีกด้วย 

#### **\-ญี่ปุ่น-** 

ตามรายงานของหนังสือพิมพ์ The Japan Times ระบุว่า ทางการญี่ปุ่นมีแผนที่จะสร้างความตระหนักรู้เกี่ยวกับเชื้อ mpox และการแพร่กระจายของเชื้อนี้ในหมู่นักท่องเที่ยวที่เดินทางเข้าและออกจากประเทศ แต่ยังไม่ชัดเจนว่าประเทศจะบังคับใช้มาตรการใดๆ เพิ่มเติมหรือไม่ 

เคอิโซ ทาเคมิ รัฐมนตรีว่าการกระทรวงสาธารณสุขของประเทศกล่าวเมื่อเร็วๆ นี้ว่า _“ญี่ปุ่นกำลังเตรียมส่งวัคซีนที่ผลิตในประเทศไปยังคองโก...”_ 

#### **\-เกาหลีใต้-** 

สำนักงานควบคุมและป้องกันโรคแห่งเกาหลี (KDCA) กล่าวว่า แม้ว่าสถานการณ์ของโรค์ mpox จะยัง **‘จัดการได้’ ภายใต้มาตรการที่มีอยู่** แต่ทางการจะยังคงเสริมความพยายามในการกักกันและเฝ้าระวัง 

ตามรายงานของสำนักข่าว Korea Times ระบุว่า ในระหว่างการประชุม เจ้าหน้าที่ได้ตัดสินใจที่จะบังคับใช้มาตรการกักกันสำหรับผู้ที่บินตรงจากประเทศที่มี ‘นักวิจัยด้านระบาดวิทยาและแพทย์สาธารณสุขประจำสถานที่นั้นๆ’ และตัดสินใจที่จะไม่ออกคำเตือนวิกฤตซ้ำอีก ซึ่งถูกยกเลิกเมื่อเดือนพฤษภาคมของปีที่แล้ว 

เกาหลีใต้ยังวางแผนที่จะเพิ่มการรณรงค์สร้างความตระหนักรู้ เพื่อกระตุ้นให้ผู้ที่มีอาการไปพบแพทย์ทันที

Credit:
- พิมณัฐฐา เขื่อนเพ็ชรต์


========================================

ID: 18956
Title: ‘ชวน’ ลั่นจุดยืน​ไม่ร่วมรัฐบาล ‘เพื่อไทย’ เหตุไม่อยากถูกประณาม ‘ทรยศชาวบ้าน’
Slug: chuan-announces-not-joining-the-government
Published At: 2024-08-20 17:01:58
Locale: th
Excerpt: ประชุมพรรคประชาธิปัตย์ ไร้เงา ‘หัวหน้า-เลขาฯ’ ด้าน ‘ชวน’ บอกไม่ขัดมติพรรค แต่ประกาศจุดยืน​ไม่​ร่วมรัฐบาล ‘เพื่อไทย​’ เพราะไม่อยากถูกประณาม ‘ทรยศชาวบ้าน’ ขอ​ สส.ทำหน้าที่ ‘ฝ่ายค้าน’ เต็มที่​ อย่ากลัวถูกโกรธไม่ให้ร่วมรัฐบาล​ พร้อมยกอดีตเตือนใจ ‘นักธุรกิจการเมือง’ ยัดเงิน​ 30 ล้าน ​วิ่งเต้นไม่ให้ ‘ไทยรักไทย’ ถูกยุบ​
Category: การเมือง, politics
Tags: 

Highlights:
- หงอยขั้นสุด! ประชุมพรรคประชาธิปัตย์ ไร้เงา ‘หัวหน้า-เลขาฯ’
- ‘ชวน’ บอกไม่ขัดมติพรรค แต่ประกาศจุดยืน​ไม่​ร่วมรัฐบาล ‘เพื่อไทย​’ เพราะไม่อยากถูกประณาม ‘ทรยศชาวบ้าน’
- ขอ​ สส.ทำหน้าที่ ‘ฝ่ายค้าน’ เต็มที่​ อย่ากลัวถูกโกรธไม่ให้ร่วมรัฐบาล​ 
- ยกอดีตเตือนใจ ‘นักธุรกิจการเมือง’ ยัดเงิน​ 30 ล้าน ​วิ่งเต้นไม่ให้ ‘ไทยรักไทย’ ถูกยุบ​

Content:

ผู้สื่อข่าวรานงานบรรยากาศที่**พรรคประชาธิปัตย์** ซึ่งมีการนัดประชุม สส.ของพรรค ประจำสัปดาห์ เพื่อเตรียมความพร้อมสำหรับการประชุมสภาผู้แทนราษฎร ในวันพุธและพฤหัสที่จะถึงนี้ โดยไม่ได้มีวาระอะไรพิเศษ

แต่ปรากฏว่าวันนี้ มี สส.เข้าประชุมบางตา แม้กระทั่ง **เฉลิมชัย ศรีอ่อน** หัวหน้าพรรค และ **เดชอิศม์ ขาวทอง** เลขาธิการพรรค ก็ไม่ได้เข้าร่วมประชุมด้วยเช่นกัน โดยทั้ง 2 คน ได้เดินทางมาที่ทำการพรรค ตั้งแต่ช่วงสาย และได้เดินทางออกไปจากที่ทำการพรรค ในเวลาไล่เลี่ยกัน โดยไม่ได้บอกกับเจ้าหน้าที่ว่า จะกลับมาร่วมประชุมกับ สส.หรือไม่

ส่วนทาง **บัญญัติ บรรทัดฐาน** สส.บัญชีรายชื่อ ที่เดินทางเข้ามาประชุม ก็ปฏิเสธให้สัมภาษณ์ถึงกระแสข่าวพรรคประชาธิปัตย์ เตรียมร่วมรัฐบาลกับพรรคเพื่อไทย

ด้าน **ชวน หลีกภัย** สส.บัญชีรายชื่อ ให้สัมภาษณ์ถึง​กระแสข่าวที่พรรคประชาธิปัตย์​จะร่วมรัฐบาล​ ว่า​ ขณะนี้ยังไม่มติของพรรค​ และท้ายที่สุดไม่ว่าจะเป็นอย่างไร จะต้อง​เคารพมติพรรค ​พร้อมยกตัวอย่างการร่วมรัฐบาลกับพลเอกประยุทธ์​ จันทร์โอชา​ ว่ามี​ 2 เงื่อนไข​ คือ​การแก้ไขรัฐธรรมนูญ​ และผลักดันนโยบายประกันรายได้​

ชวน​ ชี้ให้เห็นด้วยว่า แม้ขณะนี้ยังไม่ได้มีมติว่าจะร่วมรัฐบาลหรือไม่ แต่กลับมีการนำเสนอข่าวว่า เป็นเหมือน **‘พรรคอะไหล่ พรรคสำรอง รอจะเสียบ’** ทำให้ผู้ที่สนับสนุนพรรคเสียใจ เพราะเป็นพฤติกรรมของคนที่ดิ้นรน อยากรวมเป็นรัฐบาลก็มีอยู่จริง จึงอยากให้แยกแยะระหว่างพฤติกรรมของพรรค กับพฤติกรรมของคนบางคน​

ส่วนตัวไม่ขอออกความเห็นว่า หากประชาธิปัตย์ร่วมรัฐบาลจริง ควรจะมีเงื่อนไขอะไร เนื่องจากไม่ใช่กรรมการบริหารพรรค เพียงแค่มีจุดยืนส่วนตัวว่า ไม่ร่วมตั้งแต่ต้น​ เพราะไม่อยากถูกประณามว่าทรยศชาวบ้าน เพราะเคยหาเสียง ทำให้แม้พรรคเพื่อไทย ได้คะแนนท่วมท้น แต่ในภาคใต้ ไม่มี สส.แม้แต่คนเดียว

ชวน ยังระบุด้วยว่า หากเป็นฝ่ายค้าน ก็ต้องทำหน้าที่ของฝ่ายค้านจริง ๆ​ แต่ถ้าหากเป็นฝ่ายค้านแล้วลังเลใจ เวลามีมติอะไรก็ไม่กล้าตัดสินใจ เพราะกลัวเขาจะโกรธและไม่ให้ร่วมรัฐบาล เพราะการเป็นฝ่ายค้าน แม้ สส.น้อย แต่สามารถทำประโยชน์ให้กับประชาชนได้

ทั้งนี้ ในฐานะที่เป็น สส.​ ทำหน้าที่นิติบัญญัติ​ อะไรที่ดีก็พร้อมสนับสนุน​ เพราะหากทำผิดก็จะเถียงยาก​ ทางออกที่ไม่ให้ถูกยุบพรรค คือไม่กระทำผิดหรือไปแก้กฎหมายในอนาคต ไม่ใช่ให้ยุบทั้งพรรค แต่ให้มีโทษกับผู้ที่กระทำความผิดเป็นรายบุคคล​ 

พร้อมย้ำว่า ระบบพรรคการเมืองเป็นแบบนี้ อยู่มา 50 ปีไม่เคยขัดมติพรรค​ ระบบพรรคมีของดีอยู่แบบนี้ ถึงอยู่มาได้ยาวนาน หากไม่มีของดีอยู่บ้าง พรรคก็อยู่ไม่ได้ อีกทั้งพรรคประชาธิปัตย์เคยถูกฟ้องยุบพรรคมาแล้ว 2-3 ครั้ง​ โดยพรรคไทยรักไทยเป็นผู้ร้อง แต่ประชาธิปัตย์ ไม่ถูกยุบ กลับมีมติเอกฉันท์​ให้ยุบพรรคไทยรักไทย

มีคนนำเงินไปยื่นให้ตุลาการศาลรัฐธรรมนูญ 30 ล้าน​ เมื่อมีคนด่าตุลาการศาลรัฐธรรมนูญ​ ผมเป็นคนหนึ่งที่มองว่าซื่อตรง​ เรื่องยื่นเงิน​ 30 ล้านแดงขึ้นมา​ คนวิ่งเต้นเป็นรุ่นน้องที่ธรรมศาสตร์​ ครั้งแรกให้ไป​ 15 ล้าน ถูกปฏิเสธ จึงตามไปถึงที่บ้านและเสนอเงิน 30 ล้าน ผมไม่อยากจะเอ่ย เพราะมันจะกระทบถึงผู้ใหญ่ในบ้านเมือง และยังมีตัวตนอยู่ในทุกวันนี้​ และเป็นกลุ่มธุรกิจการเมือง

Credit:
- กองบรรณาธิการ SPACEBAR


========================================

ID: 18955
Title: YLG ชี้ ทองคำพุ่งแตะ 2,650 ดอลลาร์ หลังปีนี้ทำ New High ถึง 5 ครั้ง
Slug: gold-newhigh-ylg-fed-invest
Published At: 2024-08-20 16:59:05
Locale: th
Excerpt: YLG ชี้ ปีนี้ทองคำทำ New High ถึง 5 ครั้ง โมเมนตัมแกร่ง เป้าหมายถัดไป 2,650 ดอลลาร์ แนะนักลงทุนรอจังหวะปรับฐานหลังผ่านจุดสูงสุดใหม่เพื่อเข้าลงทุน
Category: ธุรกิจ-เศรษฐกิจ, business, การเงิน-การลงทุน, investment
Tags: 

Highlights:
- 3 ปัจจัยหลักหนุนทองแกร่ง ดอลลาร์อ่อนค่า / เฟดจ่อลดดอกเบี้ย ก.ย. / ความขัดแย้งด้านภูมิรัฐศาสตร์
- ทองโลก แนวรับที่ 2,450-2,385 ดอลลาร์ แนวต้านที่ 2,563-2,650 ดอลลาร์
- ทองไทย 96.5% แนวรับที่ 40,250 - 39,200 บาท แนวต้านที่ 42,100 - 43,500 บาท 

Content:

นางพวรรณ์ นววัฒนทรัพย์ ประธานเจ้าหน้าที่บริหาร บริษัท วายแอลจี บูลเลี่ยน อินเตอร์เนชั่นแนล จำกัด (YLG) กล่าวว่าในปี 2567 ราคาทองคำได้ขึ้นทำระดับสูงสุดใหม่ในรายเดือนได้ถึง 5 ครั้ง ซึ่งรวมถึงล่าสุดเดือน ส.ค. ก็ได้ทำราคาสูงสุดเป็นประวัติการณ์ที่ระดับ 2,510 ดอลลาร์ต่อทรอยออนซ์ (ณ วันจันทร์ที่ 19 ส.ค.) ซึ่งระดับราคานี้ถือว่าได้ปรับขึ้นไปสูงกว่าเป้าหมายกรอบล่างที่ วายแอลจี เคยให้ไว้ที่ 2,500 - 2,650 ดอลลาร์ต่อทรอยออนซ์ 

อย่างไรก็ตาม วายแอลจียังคงเป้าหมายทองคำไว้ที่กรอบดังกล่าว เนื่องจากพฤติกรรมการเคลื่อนไหวของทองคำที่เมื่อขึ้นไปทำระดับสูงสุดเป็นประวัติการณ์ครั้งใหม่ หลังจากนั้นจะมีการปรับฐาน ในกรอบประมาณ 150-170 ดอลลาร์ต่อทรอยออนซ์  ซึ่งหากนักลงทุนที่สนใจลงทุนในทองคำช่วงนี้ หากมีทองคำอยู่แล้วแนะนำให้รอจังหวะแบ่งขายทำกำไร เมื่อราคาปรับขึ้นไปสุดแล้วเริ่มเห็นแรงขายที่มีนัยสำคัญ  และรอเข้าซื้อใหม่เมื่อจบช่วงการพักฐานสะสมแรงซื้อ  แต่ถ้าทองคำยังไม่ย่อตัวก็สามารถถือต่อไปได้

### **เปิด 3 ปัจจัยหลักหนุนทองแกร่ง**

สำหรับปัจจัยที่ทำให้ราคาทองคำปรับตัวอย่างร้อนแรงในช่วงนี้ มาจาก 3 ปัจจัยหลัก ได้แก่

1\. ดอลลาร์สหรัฐอ่อนค่าอย่างต่อเนื่อง หลังจากตลาดคาดการณ์ว่าธนาคารกลางสหรัฐ (เฟด) จะมีแนวโน้มการปรับลดอัตราดอกเบี้ยนโยบายลงในการประชุมเดือน ก.ย. อย่างแน่นอน  โดยตลาดให้น้ำหนัก 70% ว่าการประชุมครั้งถัดไปจะลดอัตราดอกเบี้ยลง 0.25% และน้ำหนักอีก 30% มองถึงการปรับลดอัตราดอกเบี้ยได้ถึง 0.50% พร้อมติดตาม การประชุม Jackson Hole ในวันที่ 22-24 ส.ค.

2\. ความขัดแย้งทางภูมิรัฐศาสตร์ที่ขยายวงกว้างขึ้น จากความตึงเครียดที่ตะวันออกกลาง ที่อิสราเอลยังคงเดินหน้าโจมตีเป็นระยะๆ ท่ามกลางการเจรจาการหยุดยิงในฉนวนกาซา นอกจากนี้ ยังมีสถานการณ์ความขัดแย้งระหว่างรัสเซีย - ยูเครน ที่มีความรุนแรงเพิ่มสูงขึ้น หลังประธานาธิบดีวลาดิเมียร์ ปูติน ผู้นำรัสเซีย ยืนยันว่าจะไม่สามารถเจรจากับยูเครนได้อีก หลังจากที่ยูเครนบุกโจมตีแคว้นคุสค์ ที่ตั้งอยู่บริเวณชายแดนรัสเซีย

3\. นักลงทุนกังวลเรื่องเศรษฐกิจโลกชะลอตัว โดยนอกจากสหรัฐฯ แล้ว มีความกังวลจากทางฝั่งจีนที่ได้รายงานตัวเลขเศรษฐกิจ เดือน ก.ค. พบว่ายังคงมีสัญญาณชะลอตัวลง รวมไปถึง GDP จีนไตรมาส 2/2567 ที่ขยายตัวเพียง 4.7% ต่ำกว่าคาดการณ์ ซึ่งชะลอตัวลงจากไตรมาส 1/2567 ที่ขยายตัว 5.3% ทำให้ตลาดเริ่มมองถึงความจำเป็นที่ธนาคารกลางประเทศต่างๆ จะต้องปรับลดอัตราดอกเบี้ยนโยบายลง นอกจากนี้ ธนาคารกลางจีน (PBOC) ได้อนุมัติโควตาการนำเข้าทองคำใหม่ กับธนาคารหลายแห่งในจีน ในเดือนส.ค. หลังจากที่ได้ระงับไป 2 เดือน จึงเป็นอีกหนึ่งสัญญาณที่ดีต่อตลาดทองคำ

### **กลยุทธ์ในการลงทุนทองคำ**

สำหรับคำแนะนำการลงทุนช่วงนี้ หากจะทำการเข้าซื้อใหม่ มองว่าให้รอจังหวะทองคำย่อตัวลงมาสะสมแรงซื้ออีกครั้ง โดยมองแนวรับที่ 2,450-2,385 ดอลลาร์ต่อทรอยออนซ์ ส่วนแนวต้านประเมินไว้ที่ 2,563-2,650 ดอลลาร์ต่อทรอยออนซ์

ส่วนทองคำในประเทศช่วงนี้ปรับขึ้นไม่หวือหวา เนื่องจากได้รับแรงกดดันจากเงินบาทที่แข็งค่า ทำให้ทองในประเทศปรับตัวขึ้นอย่างจำกัด ล่าสุดสำนักงานสภาพัฒนาการเศรษฐกิจและสังคมแห่งชาติ ได้เปิดเผยตัวเลขผลิตภัณฑ์มวลรวมภายในประเทศ (GDP) ไตรมาส 2/2567 ออกมาขยายตัว 2.3% ซึ่งดีกว่าที่คาดการณ์ จึงส่งผลให้เงินบาทยังคงมีทิศทางที่แข็งค่า ตามการอ่อนค่าของเงินดอลลาร์สหรัฐ  อย่างไรก็ดีสำหรับ ทองคำ 96.5% ในประเทศ ให้กรอบแนวรับที่ 40,250 - 39,200 บาทต่อบาททองคำ และกรอบแนวต้านประเมินไว้ที่ 42,100 - 43,500 บาทต่อบาททองคำ (คำนวณด้วยอัตราแลกเปลี่ยนถัวเฉลี่ยย้อนหลัง 1 สัปดาห์ ที่ระดับ 34.65 บาท)

ทั้งนี้ในช่วงที่ราคาทองคำปรับตัวขึ้นมาอย่างร้อนแรงนี้ แอปพลิเคชั่น Get Gold ที่วายแอลจีเปิดให้บริการสำหรับนักลงทุนที่ต้องการลงทุนในทองคำโดยใช้เงินลงทุนเพียง 100 บาท ได้รับการตอบรับอย่างดี เนื่องจากตอบโจทย์การลงทุนของคนรุ่นใหม่ที่สามารถซื้อ-ขายทองคำ Gold Spot แบบเรียลไทม์ 24 ชั่วโมง เข้าถึงง่ายด้วยสมาร์ตโฟน และมีความน่าเชื่อถือ ด้านความปลอดภัย สามารถทำกำไรได้จริง โดยผู้สมัครสามารถยืนยันตัวตนพร้อมยื่นเอกสารผ่านแอปพลิเคชั่น รู้ผลอนุมัติได้ภายในวันเดียว และสามารถทำการซื้อ-ขาย ทองคำได้ทันที เปิดให้ลงทุนเริ่มที่ 100 บาท ไปจนถึง 80 กิโลกรัมต่อ 1 วัน ผู้ที่สนใจสามารถดาวน์โหลดแอปพลิเคชั่นได้ที่ App Store และ Play Store หรือโทร. 0-2678-9888 #1

Credit:
- กองบรรณาธิการ SPACEBAR


========================================

ID: 18954
Title: ‘สันติ’ ประกาศอยู่กับ ‘ลุงป้อม’ แต่ส่ง ‘เมีย-สส.เพชรบูรณ์’ ไปยืนข้าง ‘ธรรมนัส’ 
Slug: santi-prompat-drama-palang-pracharath-party
Published At: 2024-08-20 16:43:34
Locale: th
Excerpt: เหยียบเรือสองแคม ? ‘สันติ’ ประกาศจุดยืนขออยู่กับ ‘ลุงป้อม’ แต่ส่ง ‘ภรรยา’ และ ‘สส.ก๊วนมะขามหวาน’ ไปร่วมแถลงข่าวให้กำลังใจ ‘ธรรมนัส’
Category: การเมือง, politics, การเมืองระดับชาติ, national
Tags: 

Highlights:
- เหยียบเรือสองแคม ? ‘สันติ’ ประกาศจุดยืนขออยู่กับ ‘ลุงป้อม’ 
- แต่ส่ง ‘ภรรยา’ และ ‘สส.ก๊วนมะขามหวาน’ ไปร่วมแถลงข่าวให้กำลังใจ ‘ธรรมนัส’

Content:

 ผู้สื่อข่าวรายงานจากพรรคพลังประชารัฐ แจ้งว่า **‘สันติ พร้อมพัฒน์’** รมช.สาธารณสุข ในฐานะรองหัวหน้าพรรค ที่มีชื่อติดโผครม.ในโควตาพรรค ตำแหน่งกระทรวงเกษตรและสหกรณ์ แทน **‘ร.อ.ธรรมนัส พรหมเผ่า’** เลขาธิการพรรค ได้เข้าพบ **‘พล.อ.ประวิตร วงษ์สุวรรณ’** หัวหน้าพรรค ที่มูลนิธิอนุรักษ์ป่ารอยต่อ 5 จังหวัด ภายหลังเสร็จสิ้นการประชุม ครม.พร้อมกับยืนยันว่าจะอยู่กับพล.อ.ประวิตร  

ขณะเดียวกัน ร.อ.ธรรมนัส ที่ได้นัดสส.พลังประชารัฐ รับประทานอาหารที่กระทรวงเกษตรและสหกรณ์ โดยมี สส.หลายจังหวัดมาให้กำลังใจ ร.อ.ธรรมนัส รวมถึง **‘วันเพ็ญ พร้อมพัฒน์'** ภรรยาของสันติ และ สส.เพชรบูรณ์ เขต 5 รวมถึง **‘บุญชัย กิตติธาราทรัพย์'** สส.เพชรบูรณ์ เขต 3 **‘วรโชติ สุคนธ์ขจร’** สส.เพชรบูรณ์ เขต 4 และ **‘อัคร ทองใจสด’** สส.เพชรบูรณ์ เขต 6 ก็มาร่วมให้กำลังใจร.อ.ธรรมนัส ด้วย  

อย่างไรก็ดี ช่วงก่อนที่จะมีการแถลงข่าวของ ร.อ.ธรรมนัส มีการปล่อยรายชื่อ สส.พรรคพลังประชารัฐ ที่สนับสนุนประวิตรอยู่ 25 คนได้แก่ 

1.  พลเอกประวิตร  วงษ์สุวรรณ  สส. บัญชีรายชื่อ 

2\. นายสถิระ  เผือกประพันธ์ จังหวัดชลบุรี 

3.  ขวัญเรือน  เทียนทอง  จังหวัดสระแก้ว 

4. ตรีนุช  เทียนทอง  จังหวัดสระแก้ว 

5\. กาญจนา  จังหวะ  จังชัยภูมิ 

6.  จำลอง  ภูนวนทา  จังหวัดกาฬสินธุ์ 

7.  นายกระแสร์  ตระกูลพรพงศ์  จังหวัดหนองคาย 

8\. ไชยมงคล  ชัยรบ  จังหวัดสกลนคร 

9\. วิริยะ  ทองผา  จังหวัดมุกดาหาร 

10\. พิมพ์พร  พรพฤฒิพันธุ์  จังหวัด เพชรบูรณ์ 

11\. จักรฃรัตน์  พั้วช่วย  จังหวัดเพชรบูรณ์ 

12\. บุญชัย  กิตติธาราทรัพย์  จังหวัดเพชรบูรณ์ 

13\. วรโชติ  สุคนธ์ขจร  จังหวัดเพชรบูรณ์ 

14. อัคร  ทองใจสด  จังหวัดเพชรบูรณ์ 

15. เพชรภูมิ  อาภรณ์นวรัตน์  จังหวัด กำแพงเพชร 

16\. อนันต์  ผลอำนวย  จังหวัดกำแพงเพชร 

17\. ปริญญา  ฤกษ์หร่าย  จังหวัดกำแพงเพชร 

18. สุธรรม  จริตงาม  จังหวัดนครศรีธรรมราช 

19.  ฉกาจ  พัฒนกิจวิบูลย์  จังหวัดพังงา 

20.  ทวี  สุระบาล  จังหวัดตรัง 

21\. คอซีย์  มามุ  จังหวัด ปัตตานี 

22. อามินทร์  มะยูโซ๊ะ  จังหวัดนราธิวาส 

23\. สัมพันธ์  มะยูโซ๊ะ  จังหวัดนราธิวาส 

24\. โชติวุฒิ   ธนาคมานุสรณ์  จังหวัดสิงห์บุรี 

25. องอาจ  วงษ์ประยูร  จังหวัดสระบุรี

Credit:
- กองบรรณาธิการ SPACEBAR


========================================

ID: 18952
Title: ‘พิเชษฐ์’ ย้อนยุคพ่อขุนฯ สั่งตั้งระฆังใบใหญ่ ให้ ‘ปชช.’ ร้องทุกข์หน้าสภาฯ วิจารณ์สนั่นสวนทางนโยบายสภาทันสมัย
Slug: pichet-chuamuangphan-bell-20-aug-2024-part1
Published At: 2024-08-20 16:09:14
Locale: th
Excerpt: ระฆังดี ไม่ต้องตีก็ดัง! ‘พิเชษฐ์’ ย้อนยุคพ่อขุนฯ สั่งตั้งระฆังใบใหญ่ ให้ ‘ปชช.’ ร้องทุกข์หน้าสภาฯ วิจารณ์สนั่นสวนทาง ‘นโยบายสภาทันสมัย’ เจ้าหน้าที่บอกสไตล์ใครสไตล์มัน แค่ทำตามคำสั่ง!  
Category: การเมือง, politics, การเมืองระดับชาติ, national
Tags: 

Highlights:
- ระฆังดี ไม่ต้องตีก็ดัง! ‘พิเชษฐ์’ ย้อนยุคพ่อขุนฯ สั่งตั้งระฆังใบใหญ่ ให้ ‘ปชช.’ ร้องทุกข์หน้าสภาฯ
- วิจารณ์สนั่นสวนทาง ‘นโยบายสภาทันสมัย’ เจ้าหน้าที่บอกสไตล์ใครสไตล์มัน แค่ทำตามคำสั่ง!  

Content:

วันนี้ (20 ส.ค.) ที่รัฐสภา ผู้สื่อข่าวรายงานว่า สภาผู้แทนราษฎร ได้ตั้งศูนย์รับเรื่องราวร้องทุกข์ หน้าอาคารรัฐสภา ฝั่งวัดแก้วฟ้า โดย**นำระฆังขนาดใหญ่มาแขวนไว้ด้านหน้าศูนย์** กลายเป็นที่สะดุดตาของผู้พบเห็นและวิพากษ์วิจารณ์ว่าสวนทางกับนโยบายสภาทันสมัย (Smart Parliament) ของรัฐสภาหรือไม่ 

ทั้งนี้ ผู้สื่อข่าวได้สอบถามไปยังส่วนงานในรัฐสภาที่เกี่ยวข้อง ได้รับการชี้แจงว่า **ระฆังดังกล่าวเป็นดำริของ พิเชษฐ์ เชื้อเมืองพาน รองประธานสภาผู้แทนราษฎรคนที่ 2** เพื่อเป็นสัญลักษณ์ในการร้องทุกข์ของประชาชนให้เป็นที่สังเกตได้ง่าย 

โดยจะมีเจ้าหน้าที่คอยรับเรื่องอยู่ด้านในศูนย์ เพื่ออำนวยความสะดวกให้ประชาชนว่าไม่จำเป็นต้องเข้ามาที่จุดยื่นหนังสือบริเวณศาลาแก้ว ภายในอาคารรัฐสภา โดยเฉพาะในวันประชุมสภา พุธ-พฤหัส  ซึ่งมีประชาชนมายื่นเรื่องร้องเรียนจำนวนมาก **แต่หากใครอยากเข้ามาถึงจุดยื่นหนังสือศาลาแก้ว เพื่อแถลงข่าวก็สามารถเข้ามาได้ตามปกติ** 

ส่วนการนำระฆังมาตั้งจะดูเป็นการย้อนยุคไปสมัยพ่อขุนรามคำแหง และเป็นการย้อนแย้งกับนโยบาย smart parliament ที่ดำเนินการมาตั้งแต่สมัย ชวน หลีกภัย เป็นประธานรัฐสภาหรือไม่ แหล่งข่าวระบุว่า  **ต้องถือว่าเป็นสไตล์ใครสไตล์มัน ประธานหรือรองประธานฯ ก็มีสไตล์แตกต่างกัน** ในส่วนของเจ้าหน้าที่ก็ดำเนินการตามที่มีการสั่งการมาเท่านั้น 

สำหรับศูนย์รับเรื่องราวร้องทุกข์ และระฆังที่นำมาติดตั้งนั้น เพิ่งดำเนินการในช่วงสัปดาห์ที่ผ่านมา ยังไม่ได้เปิดใช้อย่างเป็นทางการ และคาดว่าจะเปิดให้บริการประชาชนในเร็วๆ นี้

Credit:
- กองบรรณาธิการ SPACEBAR


========================================

ID: 18951
Title: พปชร. ส่ง ‘ไพบูลย์’ เคลียร์ ‘ธรรมนัส’ หลังประกาศแตกหัก ‘ลุงป้อม’
Slug: pprp-sends-paiboon-to-clear-up-thammanat-after-breaking-up-with-prawit
Published At: 2024-08-20 15:53:21
Locale: th
Excerpt: ‘ไพบูลย์’ โผล่กระทรวงเกษตรฯ ‘ลุงป้อม’ ส่งมาเคลียร์ ‘ธรรมนัส’ เจ้าตัวรูดซิปปากทำท่าบอกมากินข้าว
Category: การเมือง, politics, การเมืองระดับชาติ, national
Tags: 

Highlights:
- ‘ไพบูลย์’ โผล่กระทรวงเกษตรฯ ‘ลุงป้อม’ ส่งมาเคลียร์ ‘ธรรมนัส’ เจ้าตัวรูดซิปปาก บอกมากินข้าว

Content:

ผู้สื่อข่าวรายงานเมื่อ 14.15 น. วันนี้ (20 สิงหาคม 2567) **ไพบูลย์ นิติตะวัน** รองหัวหน้าพรรคพลังประชารัฐ (พปชร.) ได้เดินลงมาจากห้องทำงานของ ร.อ.ธรรมนัส พรหมเผ่า รักษาการรัฐมนตรีว่าการกระทรวงเกษตรและสหกรณ์ (รมว. เกษตรและสหกรณ์) ในฐานะเลขาธิการพรรคพลังประชารัฐ 

เมื่อผู้สื่อข่าวได้ถามว่ามี สส.มาอยู่กับ ร.อ.ธรรมนัสจำนวนเท่าใด **ไพบูลย์** กล่าวเพียงว่า ไม่รู้ๆ ให้สื่อขึ้นไปดูเอง ตนแค่มาธุระเรื่องอื่น

เมื่อถามว่า พล.อ.ประวิตร วงษ์สุวรรณ หัวหน้าพรรคพลังประชารัฐส่งมาเคลียร์กับร้อยเอกธรรมนัสใช่หรือไม่ **ไพบูลย์** ไม่ตอบคำถาม แต่ได้ทำท่าถือช้อนกินข้าว ก่อนจะขึ้นรถกลับออกไปทันที 

โดยมีรายงานว่า พล.อ.ประวิตร ได้ส่งนายไพบูลย์เดินทางมาพบ ร.อ.ธรรมนัสเพื่อเคลียร์ปัญหาต่างๆ โดยใช้เวลาพูดคุยกับ ร.อ.ธรรมนัสประมาณ 20 นาที

Credit:
- กองบรรณาธิการ SPACEBAR


========================================

ID: 18950
Title: ทางรัฐ ปลอมเพียบ ดีอีไล่ปิดแพลตฟอร์มปลอม 290 บัญชี
Slug: de-app-government-fake-application
Published At: 2024-08-20 15:23:34
Locale: th
Excerpt: ดีอี เผย ปิดแพลตฟอร์ม ‘ทางรัฐ ปลอม 290 บัญชี เตือน ปชช. อย่าเชื่อ-แชร์ ข่าวปลอม ชี้ ขณะนี้มีทั้ง ลงทะเบียนแอปทางรัฐ ข้อมูลไปแก๊งคอลเซ็นเตอร์ และการยุติโครงการดิจิทัลวอลเล็ต
Category: ธุรกิจ-เศรษฐกิจ, business, ไอที-เทคโนโลยี, it-tech
Tags: 

Highlights:
- รมว.ดีอี เผย ปิดแพลตฟอร์ม ‘ทางรัฐ ปลอม 290 บัญชี

- เตือน ปชช. อย่าเชื่อ-แชร์ ข่าวปลอม
- ชี้ ขณะนี้มีทั้ง ลงทะเบียนแอปทางรัฐ ข้อมูลไปแก๊งคอลเซ็นเตอร์ และการยุติโครงการดิจิทัลวอลเล็ต

Content:

**ประเสริฐ จันทรรวงทอง รัฐมนตรีว่าการกระทรวงดิจิทัลเพื่อเศรษฐกิจและสังคม (ดีอี)** เผย ศูนย์ต่อต้านข่าวปลอมประเทศไทย (Anti Fake New Center หรือ AFNC) สำนักงานคณะกรรมการการรักษาความมั่นคงปลอดภัยไซเบอร์แห่งชาติ (สกมช.) และ เครือข่าย ได้ติดตาม ตรวจสอบ และประเมินสถานการณ์การกระทำที่เข้าข่ายการก่ออาชญากรรมออนไลน์ พบว่า ตั้งแต่วันที่ 1-20 สิงหาคม 2567 ทีมปฏิบัติการได้ดำเนินการประสานปิดกั้นแพลตฟอร์ม ‘ทางรัฐ’ ปลอม 290 เพจ โดยแบ่งเป็น แฟนเพจ Facebook จำนวน 284 เพจ และบัญชี Tiktok จำนวน 6 บัญชี พร้อมเฝ้าระวังการกระทำความผิดอย่างต่อเนื่อง 

ขณะเดียวกันยังพบว่า มิจฉาชีพ ใช้วิธีการหลอกลวงประชาชน ส่งข่าวปลอม และข้อมูลบิดเบือน โดยแอบอ้างโครงการเติมเงิน 10,000 บาทผ่าน Digital Wallet หรือ โครงการ ‘ดิจิทัลวอลเล็ต’ อยู่อย่างต่อเนื่อง ล่าสุด พบกรณีการส่งข้อมูลต่อกันว่า “ผู้ที่ลงทะเบียนแอปทางรัฐ มีสิทธิ์ที่ข้อมูลจะตกไปอยู่กับแก๊งคอลเซ็นเตอร์” และ “ยุติโครงการดิจิทัลวอลเล็ต ขายข้อมูลให้มิจฉาชีพ”

ทั้งนี้ ศูนย์ต่อต้านข่าวปลอมฯ ได้ดำเนินการตรวจสอบร่วมกับสำนักงานพัฒนารัฐบาลดิจิทัล (องค์การมหาชน) หรือ DGA พบว่าประเด็นเรื่อง “ผู้ที่ลงทะเบียนแอปทางรัฐ มีสิทธิ์ที่ข้อมูลจะตกไปอยู่กับแก๊งคอลเซ็นเตอร์” เป็นข้อมูลเท็จ โดยแอปพลิเคชัน “ทางรัฐ” และระบบงานต่าง ๆ ที่เกี่ยวข้องนั้นมีการดำเนินการตามมาตรการป้องกันการโจรกรรมข้อมูลอย่างรัดกุม มีความปลอดภัยสูง ได้รับการรับรองมาตรฐาน ISO/IEC 27001:2013 ระบบการบริหารจัดการความมั่นคงปลอดภัยสารสนเทศ (Information Security Management Systems – ISMS) จึงมั่นใจได้ว่า ข้อมูลจะไม่ถูกเปิดเผยไปสู่ภายนอกได้

สำหรับ ‘แอปฯ ทางรัฐ’ เป็นเพียงช่องทางในการเชื่อมโยงข้อมูลและบริการจากหน่วยงานต้นทางให้แก่ผู้ใช้บริการเท่านั้น ไม่ได้มีการเก็บข้อมูลประชาชนจากหน่วยงานต้นทาง หรือของประชาชนที่ลงทะเบียนมาไว้ที่ แอปฯ ทางรัฐ แต่อย่างใด โดยข้อมูลส่วนบุคคลที่แสดงใน แอปฯ ทางรัฐ นั้น สามารถเข้าถึงได้เฉพาะเจ้าของข้อมูลและผู้มีอำนาจตามกฎหมายในการเข้าถึงข้อมูลเท่านั้น โดยสามารถดาวน์โหลดแอปฯ ‘ทางรัฐ’ ได้โดยตรงจากแอปฯ ‘App Store’ สำหรับระบบปฏิบัติการไอโอเอส (iOS) และแอปฯ ‘Google Play’ ในระบบปฏิบัติการแอนดรอยด์ (Android) เท่านั้น

ในส่วนของ ข่าวปลอม “ยุติโครงการดิจิทัลวอลเล็ต ขายข้อมูลให้มิจฉาชีพ” จากการตรวจสอบข้อมูลร่วมกับ สำนักงานพัฒนาโครงสร้างพื้นฐานและบริการดิจิทัล (Digital wallet) กระทรวง ดีอี พบว่า เป็นข้อมูลเท็จ ซึ่งปัจจุบันยังไม่มีการประกาศยุติโครงการดิจิทัลวอลเล็ต (ข้อมูล ณ วันที่ 20 ส.ค. 2567) และข้อมูลการลงทะเบียนในโครงการดิจิทัลวอลเล็ตมีการควบคุมกำกับดูแลที่มีความมั่นคงปลอดภัยสูง มั่นใจได้ว่า ข้อมูลจะไม่ถูกเปิดเผยออกไปภายนอก ซึ่งการขายข้อมูลหรือส่งต่อข้อมูลให้กับมิจฉาชีพเป็นความผิดตามกฎหมาย รัฐบาลไม่สามารถทำได้แต่อย่างใด 

ดังนั้น ขอเตือนให้ประชาชนอย่าหลงเชื่อข้อมูลดังกล่าว และขอความร่วมมืออย่าเชื่อ อย่าแชร์ข้อมูลดังกล่าวต่อในทุกช่องทางสื่อสังคมออนไลน์

“กระทรวง ดีอี มีความห่วงใยประชาชน ต่ออันตรายที่เกิดขึ้นจากภัยไซเบอร์ โดยโจรออนไลน์ได้อาศัยการเผยแพร่ข่าวปลอมและข้อมูลบิดเบือนเกี่ยวข้องกับโครงการ ดิจิทัลวอลเล็ต และการลงทะเบียนผ่านแอปฯ ‘ทางรัฐ’ ซึ่งขณะนี้กระทรวงฯ ได้ทำการปิดกั้นแพลตฟอร์มปลอมแล้ว 290 บัญชี พร้อมกับการตรวจสอบข่าวปลอม และข้อมูลบิดเบือนที่เกี่ยวข้อง โดยถือว่าการกระทำดังกล่าวเป็นภัยคุกคามอย่างร้ายแรง และจะดำเนินการตามกฎหมายอย่างถึงที่สุด เนื่องจากส่งผลกระทบต่อประชาชนในสังคมเป็นวงกว้าง และขอให้ประชาชน ยึด ‘หลัก 4 ไม่’ คือ 1. ไม่กดลิงก์ 2.ไม่เชื่อ 3.ไม่รีบ และ 4.ไม่โอน พร้อมกับไม่แชร์ข้อมูลที่บิดเบือนในทุกช่องทางสังคมออนไลน์”

Credit:
- กองบรรณาธิการ SPACEBAR


========================================

ID: 18949
Title: ครม.ไฟเขียว! ‘พรหมินทร์’ นั่งเลขาธิการนายกรัฐมนตรี
Slug: cabinet-approves-appointment-of-prommin-as-secretary-general-to-prime-minister
Published At: 2024-08-20 13:39:22
Locale: th
Excerpt: ‘ครม.’ ไฟเขียว! เห็นชอบ ‘พรหมินทร์’ เป็นเลขาธิการนายกรัฐมนตรี พร้อมแต่งตั้งวิปรัฐบาล-ขรก.การเมือง 6 ราย 
Category: การเมือง, politics
Tags: 

Highlights:
- ‘ครม.’ ไฟเขียว! เห็นชอบ ‘พรหมินทร์’ เป็นเลขาธิการนายกรัฐมนตรี พร้อมแต่งตั้งวิปรัฐบาล-ขรก.การเมือง 6 ราย 

Content:

ผู้สื่อข่าวรายงานความเคลื่อนไหวภายหลังการประชุมคณะรัฐมนตรี (ครม.) ที่มี ภูมิธรรม เวชยชัย รองนายกรัฐมนตรีและ รมว.พาณิชย์ ปฏิบัติหน้าที่แทนนายกรัฐมนตรี เป็นประธานการประชุม ได้มีมติรับทราบแต่งตั้งคณะกรรมการประสานงานสภาผู้แทนราษฎร เพื่อให้การดำเนินการด้านนิติบัญญัติมีความต่อเนื่อง

จึงแต่งตั้งคณะกรรมการประสานงานสภาผู้แทนราษฎรขึ้นใหม่ ตามคำสั่งสำนักนายกรัฐมนตรี ที่ 285/2567 ลงวันที่ 16 สิงหาคม 2567 เรื่อง แต่งตั้งคณะกรรมการประสานงานสภาผู้แทนราษฎร (วิปรัฐบาล) โดยมี วิสุทธิ์ ไชยณรุณ เป็นประธานกรรมการ ทั้งนี้ ตั้งแต่วันที่ 20 สิงหาคม 2567 เป็นต้นไป 

ขณะเดียวกัน มีมติเห็นชอบตามที่สำนักเลขาธิการนายกรัฐมนตรี เสนอแต่งตั้ง พรหมินทร์ เลิศสุริย์เดช ให้ดำรงตำแหน่งข้าราชการการเมือง ตำแหน่งเลขาธิการนายกรัฐมนตรี ทั้งนี้ ตั้งแต่วันที่ 20 สิงหาคม 2567 เป็นต้นไป

นอกจากนี้ ยังมีมติเห็นชอบตามที่สำนักเลขาธิการนายกรัฐมนตรี เสนอแต่งตั้งข้าราชการการเมือง จำนวน 6 ราย ดังนี้

1.  ธิติวัฐ อดิศรพันธ์กุล ตำแหน่งรองเลขาธิการนายกรัฐมนตรีฝ่ายการเมือง (ภูมิธรรม เวชยชัย รองนายกรัฐมนตรี )
2.  ศึกษิษฏ์ ศรีจอมขวัญ ตำแหน่งรองเลขาธิการนายกรัฐมนตรีฝ่ายการเมือง (สุริยะ จึงรุ่งเรืองกิจ รองนายกรัฐมนตรี )
3.  พงศ์ศรัณย์ อัศวชัยโสภณ ตำแหน่งรองเลขาธิการนายกรัฐมนตรีฝ่ายการเมือง (พิชัย ชุณหวชิร รองนายกรัฐมนตรี )
4.  รังสรรค์ วันไชยธนวงศ์ ตำแหน่งรองเลขาธิการนายกรัฐมนตรีฝ่ายการเมือง (อนุทิน ชาญวีรกูล รองนายกรัฐมนตรี )
5.  พล.ต.ท.อภิรัต นิยมการ ตำแหน่งรองเลขาธิการนายกรัฐมนตรีฝ่ายการเมือง (พล.ต.อ.พัชรวาท วงษ์สุวรรณ รองนายกรัฐมนตรี)
6.  ชื่นชอบ คงอุดม ตำแหน่งรองเลขาธิการนายกรัฐมนตรีฝ่ายการเมือง (พีระพันธุ์ สาลีรัฐวิภาค รองนายกรัฐมนตรี)

ทั้งนี้ ตั้งแต่วันที่ 20 สิงหาคม 2567 เป็นต้นไป

Credit:
- กองบรรณาธิการ SPACEBAR
- ศุภกิจ พิทักษ์บ้านโจด


========================================

ID: 18948
Title: จับตากิจการ 7-Eleven เมื่อยักษ์สะดวกซื้อแคนาดา สนใจซื้อ
Slug: seven-and-i-7-eleven-alimentation-couche-tard-take-over
Published At: 2024-08-20 13:28:48
Locale: th
Excerpt: ยักษ์ค้าปลีกแคนาดาสนใจซื้อกิจการ 7-Eleven ในญี่ปุ่น ยื่นข้อเสนอให้ บริษัทแม่พิจารณา ชี้หากสำเร็จจะเป็นดีลต่างชาติซื้อกิจการญี่ปุ่นใหญ่สุด
Category: ธุรกิจ-เศรษฐกิจ, business, การตลาดและแบรนด์, brand-and-marketing
Tags: 

Highlights:
- Seven & i Holdings บริษัทแม่ 7-Eleven ในญี่ปุ่น ตกเป็นเป้าการเข้าซื้อกิจการอีกครั้ง
- หลัง ยักษ์ค้าปลีกสัญชาติแคนาดา สนใจ และจัดทำดีล ข้อเสนอให้พิจารณา
- ขณะที่ Seven & i จัดตั้งคณะกรรมการ พิจารณาข้อเสนออย่างเข้มข้น

Content:

**จับตา ดีลยักษ์ สะเทือนวงการค้าปลีกโลก เมื่อ Seven & i Holdings หรือ เซเว่น แอนด์ ไอ บริษัทแม่ 7-Eleven ของญี่ปุ่นและทั่วโลก ได้รับข้อเสนอซื้อกิจการจาก Alimentation Couche-Tard (อาลีเมนเทชัน คูช-ทาร์ด) เจ้าของ ‘เซอเคิล เค’ (Circle K) ยักษ์ใหญ่ร้านสะดวกซื้อสัญชาติแคนาดา ซึ่งบริหารร้านสะดวกซื้อกว่า 1.7 หมื่นสาขา ใน 30 ประเทศ**

โดย Nikkei Asia รายงานว่า หากดีลนี้เกิดขึ้นจริง จะเป็นดีลการเข้าซื้อกิจการของบริษัทต่างชาติที่ใหญ่ที่สุดในประวัติศาสตร์ของประเทศ โดยปัจจุบันมูลค่าหลักทรัพย์ตามราคาตลาดของ Seven & i อยู่ที่ประมาณ 4.6 ล้านล้านเยน หรือประมาณ 1.08 ล้านล้านบาท โดยหากบริษัทสัญชาติแคนาดาบรรลุดีลซื้อกิจการ 100% ข้อตกลงอาจมีมูลค่าอย่างน้อย 5 ล้านล้านเยน (ราว 1.16 ล้านล้านบาท) ซึ่งจะถือเป็นดีลซื้อบริษัทญี่ปุ่นจากต่างชาติครั้งใหญ่ที่สุดที่เคยมีมา

หลังนิเกอิ รายงาน เซเว่น แอนด์ ไอ (Seven & i) แถลงอย่างเป็นทางการ ยืนยันแล้วว่า บริษัทได้รับข้อเสนอจากอาลีเมนเทชัน คูช ทาร์ด เพื่อซื้อหุ้นคงเหลือทั้งหมดของบริษัท และว่า คณะกรรมการบริหารของบริษัทได้จัดตั้งคณะกรรมพิเศษเพื่อพิจารณาข้อเสนอ ซึ่งประกอบไปด้วยคณะกรรมการอิสระจากภายนอก โดยคณะกรรมกลุ่มนี้จะดำเนินการพิจารณาข้อเสนออย่างรอบคอบ และครอบคลุม

ทั้งนี้ มีรายงานว่า คณะกรรมการอิสระ กำลังพิจารณาหลากประเด็นสำคัญ ทั้งข้อเสนอประเมินมูลค่าเซเว่น แอนด์ ไอ เหมาะสมหรือไม่ และจะนำพาบริษัทเติบโตระยะได้หรือไม่ หากคณะกรรมปฏิเสธข้อเสนอ อาลีเมนเทชัน คูช-ทาร์ด อาจเปิดประมูลซื้อกิจการโดยไม่ได้รับความยินยอมจากเซเว่น แอนด์ ไอ

อย่างไรก็ตาม อาลีเมนเทชัน คูช-ทาร์ด ได้ตอบกลับผ่านแถลงการณ์ถึงประเด็นนี้เมื่อวันจันทร์ (19 สิงหาคม 2567) ระบุว่า ข้อเสนอของตนเป็นมิตร และบริษัทให้ความสำคัญกับการทำธุรกรรมที่เห็นพ้องต้องกัน และเป็นประโยชน์แก่ลูกค้า พนักงาน แฟรนไชส์ และผู้ถือหุ้นของบริษัททั้งสองฝ่าย

และเสริมว่า **“ขณะนี้ยังไม่มีความแน่นอนว่าจะมีการบรรลุข้อตกลงหรือการทำธุรกรรมใด ๆ”**

Alimentation Couche-Tard มีร้านค้าในอเมริกาเหนือ สวีเดน ฟินแลนด์ ไอร์แลนด์ โปแลนด์ และประเทศอื่นๆ ภายใต้แบรนด์ Couche-Tard และ Circle K บริษัทมีร้านค้าประมาณ 17,000 แห่งในประมาณ 30 ประเทศทั่วโลก โดยจดทะเบียนในตลาดหลักทรัพย์โตรอนโตและมีมูลค่าตามราคาตลาดประมาณ 80,000 ล้านดอลลาร์แคนาดา (58,500 ล้านดอลลาร์) ทั้งนี้ในอดีต Alimentation Couche-Tard เคนติดต่อ Seven & i เพื่อขอซื้อกิจการมาแล้วในปี 2020

### **7-Eleven ญี่ปุ่น ทำสาขาไร้พนักงาน รับวิกฤตแรงงาน**

สำหรับประเทศญี่ปุ่น กล่าวได้ว่า เป็นเมืองแห่ง ‘ร้านสะดวกซื้อ’ ด้วยวัฒนธรรมการใช้ชีวิตที่เร่งรีบ และทำงานหนักถวายชีวิต ร้านสะดวกซื้อ ถือเป็นบ้านขนาดย่อมที่เหล่ามนุษย์เงินเดือนขาดไม่ได้ แต่ร้านสะดวกซื้อในญี่ปุ่น ก็ได้รับผลกระทบจาก ‘วิกฤติสังคมสูงวัย’ และมีแนวโน้มเลวร้ายมากขึ้นเรื่อยๆ ทำให้มีปัญหา ‘ขาดแคลนแรงงาน’ กระทั่งทำให้ 7-Eleven ในบางจุด ปรับกลยุทธ์ ทำสาขาไร้พนักงาน เช่น ในคอนโดมิเนียม โรงงาน และสถานที่ทำงานที่มีพนักงานอย่างน้อย 500 คน พร้อมมีแนวโน้มขยายขึ้นขึ้นอีกในอนาคต

อย่างไรก็ตามแม้จะไม่มีพนักงานหน้าร้านเลย แต่แต่ละสาขาจะมีการจ้างพนักงานประจำร้านแค่ 1 คน เพื่อทำงานสต๊อกสินค้าหลังร้านเท่านั้น ในด้านสินค้าที่วางในสาขาไร้พนักงาน จะเป็นสินค้าที่เน้นสะดวก เช่น ข้าวปั้น ขนมปัง อาหารกลางวันแบบกล่องแช่เย็นและของใช้ในชีวิตประจำวัน รวมถึงกาแฟสด โดยจำนวนสินค้าจะลดลงครึ่งหนึ่งจากสาขาปกติ

Credit:
- กองบรรณาธิการ SPACEBAR


========================================

ID: 18946
Title: ‘แพทองธาร’  ย้ำจำเป็นต้องเข้มงวดเรื่องคุณสมบัติ รับไม่เชี่ยวชาญกฎหมาย 
Slug: paetongtarn-shinawatra-20-aug-2024-part1
Published At: 2024-08-20 13:20:48
Locale: th
Excerpt: ‘แพทองธาร’ ย้ำจำเป็นต้องเข้มงวดเรื่องคุณสมบัติรายชื่อ ครม. โดยเฉพาะคนที่มีข้อกังขา รับไม่เชี่ยวชาญด้านกฎหมาย จึงต้องเช็กหลายฝ่าย โยน ‘พปชร.’ เคลียร์เรื่องในพรรคตัวเอง เผยยังไม่ได้คุย ‘บิ๊กป้อม’ แต่เจ้าตัวส่งดอกไม้มายินดีแล้ว

Category: การเมือง, politics, การเมืองระดับชาติ, national
Tags: 

Highlights:
- ‘แพทองธาร’ ย้ำจำเป็นต้องเข้มงวดเรื่องคุณสมบัติรายชื่อ ครม. โดยเฉพาะคนที่มีข้อกังขา
- รับไม่เชี่ยวชาญด้านกฎหมาย จึงต้องเช็กหลายฝ่าย
- โยน ‘พปชร.’ เคลียร์เรื่องในพรรคตัวเอง เผยยังไม่ได้คุย ‘บิ๊กป้อม’ แต่เจ้าตัวส่งดอกไม้มายินดีแล้ว


Content:

ความเคลื่อนไหวเรื่องการปรับรายชื่อคณะรัฐมนตรี ในสัดส่วนของพรรคเพื่อไทยที่ อาคารชินวัตร ทาวเวอร์ 3 วันนี้ (20 ส.ค.) **แพทองธาร ชินวัตร นายกรัฐมนตรี** เปิดเผยว่า ยังไม่ได้มีการคุยกัน คาดว่าจะมีการคุยกันวันนี้ หรือพรุ่งนี้ และต้องคุยกันให้เยอะขึ้น อาจยังไม่จบทีเดียวทั้งหมด แต่ต้องทยอยคุย **ยืนยันว่าจะมีควมมคืบหน้าแน่นอน**

เมื่อถามว่าได้เรียกรัฐมนตรีที่เคยอยู่ในรัฐบาล เศรษฐา ทวีสิน มาพูดคุยแล้วหรือไม่ แพทองธาร ระบุเมื่อวานยังไม่ได้พูดคุยเรื่องตำแหน่ง แต่เศรษฐาได้มาพูดคุยเรื่องงาน และอัพเดตภารกิจของนายกรัฐมนตรีที่เศรษฐาเคยทำไว้ พร้อมพูดคุยถึงตัวบุคคลที่จะสานต่องาน แต่**ยังไม่ได้คุยเรื่องการจัด ครม.**

ส่วน ครม. ในสัดส่วนของพรรคเพื่อไทยจะปรับเปลี่ยนไปมากน้อยแค่ไหน แพทองธาร ย้ำว่า ยังไม่ได้คุย ขอให้ตกผลึกก่อน แล้วจะมาชี้แจ้งอีกที ส่วนกระแสข่าวว่าพรรคประชาธิปัตย์จะเข้ามาร่วมรัฐบาล แพทองธาร ย้ำว่าตอนนี้ยังไม่มีอะไรเปลี่ยนแปลง ขอคุยกันก่อน

ส่วนข้อกังวลเรื่อง**การตรวจสอบคุณสมบัติและลักษณะต้องห้าม**ของรัฐมนตรีที่เข้มข้น เช่น กรณีของ **ร.อ.ธรรมนัส พรหมเผ่า** รัฐมนตรีว่าการกระทรวงเกษตรและสหกรณ์ หรือ **ชาดา ไทยเศรษฐ์** รัฐมนตรีช่วยว่าการกระทรวงมหาดไทย ที่**อาจไม่ได้รับตำแหน่งรัฐมนตรี** แพทองธาร ระบุ ในส่วนของพรรคร่วมรัฐบาลได้ให้แต่ละพรรคเป็นคนพูดคุยดำเนินการเอง และ**แต่ละพรรคต้องคัดกรองคุณสมบัติของบุคคลที่จะเสนอชื่อเป็นรัฐมนตรี พร้อมยอมรับว่าตนเองเข้มงวดเรื่องนี้ เนื่องจากมีความจำเป็น**

ผู้สื่อข่าวถามว่า หากมีรายชื่อจากพรรคร่วมรัฐบาลที่ยังมีข้อกังขาเรื่องคุณสมบัติ เช่น  ร.อ.ธรรมนัส, ชาดา , สันติ พร้อมพัฒน์ และ เอกนัฏ พร้อมพันธุ์ เลขาธิการพรรครวมไทยสร้างชาติ เสนอเข้ามาจะพิจารณาอย่างไร 

แพทองธาร อธิบายว่า ต้องมีการสอบถามกันก่อนว่ารายชื่อที่มีความกังวลสงสัยเรื่องคุณสมบัติตามรัฐธรรมนูญ หากส่งไปถึงทำเนียบรัฐบาล เขาจะว่าอย่างไร **ต้องช่วยกันเช็กหลายๆ ฝ่าย** **เพราะส่วนตัวก็ไม่ใช่คนเชี่ยวชาญด้านกฎหมาย** จะมีทีมคัดกรอง เช็กแล้วก็ต้องเช็กอีกรอบ

ส่วนพรรคพลังประชารัฐที่ขณะนี้มีปัญหามากได้ส่งชื่อโผ ครม. มาแล้วหรือยัง แพทองธาร ระบุ ขณะนี้ยังไม่ถึงขั้นตอนสุดท้าย แต่**เรื่องของพรรคพลังประชารัฐก็ให้ทางพรรคเคลียร์กันเอง** และส่วนตัวยังไม่ได้พูดคุยกับ **พล.อ.ประวิตร วงษ์สุวรรณ** หัวหน้าพรรคพลังประชารัฐ แต่ พล.อ.ประวิตร ได้**ส่งดอกไม้มาแสดงความยินดีแล้ว**

Credit:
- กองบรรณาธิการ SPACEBAR


========================================

ID: 18947
Title: ‘ยิ่งลักษณ์’ ยินดี-ภูมิใจ นายกฯหญิงคนที่ 31 มั่นใจก้าวผ่านปัญหา
Slug: yingluck-posted-congratulations-and-pride-in-the-31-female-prime-minister
Published At: 2024-08-20 13:19:25
Locale: th
Excerpt: ‘ยิ่งลักษณ์’ โพสต์ยินดีและภูมิใจ ‘หลานอิ๊งค์’ นั่งนายกฯหญิงคนที่ 31 มั่นใจก้าวผ่านปัญหาในอนาคตได้ ขอประสบความสำเร็จ
Category: การเมือง, politics, การเมืองระดับชาติ, national
Tags: 

Highlights:
- ‘ยิ่งลักษณ์’ โพสต์ยินดีและภูมิใจ ‘หลานอิ๊งค์’ นั่งนายกฯหญิงคนที่ 31 
- มั่นใจก้าวผ่านปัญหาในอนาคตได้ ขอประสบความสำเร็จ

Content:

**ยิ่งลักษณ์ ชินวัตร** อดีตนายกรัฐมนตรี โพสต์ข้อความผ่านเฟซบุ๊ก Yingluck Shinawatra (20 สิงหาคม 2567) พร้อมรูปภาพของ **แพทองธาร ชินวัตร** นายกรัฐมนตรี โดยระบุข้อความว่า ขอแสดงความยินดีกับนายกรัฐมนตรีคนที่ 31 ของประเทศไทย 

ในฐานะอาภูมิใจมากที่หลานอาสาเข้ามารับหน้าที่และภารกิจอันยิ่งใหญ่เพื่อประเทศครั้งนี้ การเป็นนายกรัฐมนตรีหญิงที่อายุน้อยที่สุดในประวัติศาสตร์ไทยนั้น ย่อมต้องมีความกดดันและการคาดหวังเป็นอย่างมาก โดยเฉพาะปัญหาเศรษฐกิจในช่วงนี้

แต่อาเชื่อว่า นายกฯหญิงของอา เป็นคนเข้มแข็ง มีความสามารถ และเปิดกว้างพร้อมรับฟังความคิดเห็นในการทำงาน ใส่ใจในความรู้สึกของคนรอบข้าง เราผ่านสถานการณ์ที่หนักและยากลำบากมาหลายครั้ง แต่ก็สามารถผ่านมาได้อย่างเข้มแข็ง 

อาจึงเชื่อเสมอว่า ปัญหาหรือสถานการณ์ในวันข้างหน้า หลานก็จะสามารถก้าวผ่านและประสบความสำเร็จได้อย่างแน่นอน

**ยิ่งลักษณ์** ระบุด้วยว่า _**“อาขอให้นายกรัฐมนตรีหญิงของอาโชคดีประสบความสำเร็จนำพาบ้านเมืองของเราไปสู่ความเจริญก้าวหน้า ประชาชน มีชีวิตความเป็นอยู่ที่ดีขึ้น รักและห่วงใยหลานเสมอ”**_

Credit:
- กองบรรณาธิการ SPACEBAR


========================================

ID: 18937
Title: อดีตเจ้าหน้าที่ซาอุฯ กล่าวหามกุฎราชกุมารปลอมลายเซ็นกษัตริย์ประกาศสงครามเยเมน 
Slug: former-saudi-alleges-prince-mohammed-forged-kings-sign-yemen-war
Published At: 2024-08-20 13:15:14
Locale: th
Excerpt: อดีตเจ้าหน้าที่ซาอุฯ กล่าวหาเจ้าชายโมฮัมเหม็ดปลอมลายเซ็นพระบิดาในกฤษฎีกาประกาศสงครามกับกบฏฮูษีในเยเมนซึ่งปัจจุบันยืดเยื้อยาวนานมาเกือบทศวรรษแล้ว 
Category: ต่างประเทศ, world, ความขัดแย้ง, conflict
Tags: 

Highlights:
- ซาอัด อัล-จาบรี อดีตพลตรี รัฐมนตรีแห่งรัฐซาอุดีอาระเบีย กล่าวหาว่า มกุฎราชกุมารโมฮัมเหม็ด บิน ซัลมาน ของซาอุดีอาระเบีย ปลอมแปลงลายเซ็นของบิดาในพระราชกฤษฎีกาที่จุดชนวนเปิดฉากสงครามที่ยืดเยื้อมานานหลายปีกับกลุ่มกบฏฮูษีในเยเมน 
- คำกล่าวหาของ อัล-จาบรี เจ้าชายโมฮัมเหม็ดมีขึ้นในขณะที่พระองค์ดำรงตำแหน่งผู้นำโดยพฤตินัยของซาอุดีอาระเบีย 
- “การอยู่นิ่งเฉยทำให้สถานการณ์เลวร้ายลงเท่านั้น ดังนั้น ผมจึงไม่มีทางเลือกอื่นนอกจากต้องออกมาพูดเพื่อความเป็นอยู่ที่ดีของลูกๆ และประเทศของผม...” อัล-จาบรี สัมภาษณ์กับสำนักข่าว AP 

Content:

อดีตเจ้าหน้าที่ซาอุดีอาระเบียกล่าวหาเมื่อวันจันทร์ (19 ส.ค.) ว่า มกุฎราชกุมารโมฮัมเหม็ด บิน ซัลมาน ของซาอุดีอาระเบีย ปลอมแปลงลายเซ็นของบิดาในพระราชกฤษฎีกาที่จุดชนวนให้ราชอาณาจักรแห่งนี้เปิดฉากสงครามที่ยืดเยื้อมานานหลายปีกับกลุ่มกบฏฮูษีในเยเมน 

ซาอุดีอาระเบียไม่ตอบคำถามเกี่ยวกับข้อกล่าวหาดังกล่าวโดยไม่มีหลักฐานสนับสนุนที่ ซาอัด อัล-จาบรี อดีตพลตรี รัฐมนตรีแห่งรัฐซาอุดีอาระเบีย ให้สัมภาษณ์กับสำนักข่าว BBC ซึ่งเผยแพร่ครั้งแรกเมื่อวันจันทร์ ต่อมา อัล-จาบรี ได้แถลงการณ์อย่างละเอียดกับสำนักข่าว AP 

ราชอาณาจักรซาอุดีอาระเบียบอกว่า _**“อัล-จาบรี เป็นอดีตเจ้าหน้าที่รัฐบาลที่ที่ไม่มีความน่าเชื่อถือ”**_ เขาเป็นอดีตพลตรีและเจ้าหน้าที่ข่าวกรองที่ลี้ภัยอยู่ในแคนาดา เคยมีข้อพิพาทกับราชอาณาจักรมายาวนาน เนื่องจากบุตรทั้ง 2 คนของอัล-จาบรี ถูกคุมขังในคดีที่เขาอธิบายว่าเป็นความพยายามล่อลวงให้ตัวเขากลับซาอุดีอาระเบียอีกครั้ง นอกจากนี้ อัล-จาบรียังกล่าวหาว่ามกุฎราชกุมารต้องการให้มีการลอบสังหารเขา

“ผมไม่ใช่ผู้เห็นต่างทางการเมือง และผมไม่ได้จงใจทำให้ตัวเองตกอยู่ในสถานการณ์เช่นนี้ ผมเคยเป็นเจ้าหน้าที่ระดับสูงของซาอุดีอาระเบียที่อุทิศตนเพื่อปกป้องประเทศ และได้รับการยกย่องว่าช่วยชีวิตชาวซาอุดีอาระเบียและชาติตะวันตกไว้ได้หลายพันคน ตอนนี้ผมเป็นพ่อที่ทำทุกวิถีทางเพื่อให้ลูกๆ ได้รับการปล่อยตัว” 

คำกล่าวหาของ อัล-จาบรี ต่อเจ้าชายโมฮัมเหม็ดมีขึ้นในขณะที่พระองค์ดำรงตำแหน่งผู้นำโดยพฤตินัยของซาอุดีอาระเบีย โดยมักจะพบปะกับผู้นำแทนกษัตริย์ซัลมานวัย 88 ปี พระราชบิดาของพระองค์ 

อัล-จาบรีบอกกับ BBC เป็นที่แรกว่า “เจ้าหน้าที่ที่น่าเชื่อถือและไว้ใจได้ซึ่งเกี่ยวข้องกับกระทรวงมหาดไทยของซาอุดีอาระเบียได้ยืนยันกับเขาว่าเจ้าชายโมฮัมเหม็ดได้ลงนามในพระราชกฤษฎีกาเพื่อประกาศสงครามแทนพระบิดาของพระองค์ ซึ่งในขณะนั้นเจ้าชายโมฮัมเหม็ดทรงดำรงตำแหน่งรัฐมนตรีกลาโหม 

ต่อมา อัล-จาบรี บอกกับ AP ว่า เขาได้บรรลุข้อตกลงกับสหรัฐฯ ในรัฐบาลของโอบามาในขณะนั้น โดยให้ซาอุดีอาระเบียเริ่มการโจมตีทางอากาศเพื่อกำจัดภัยคุกคามจากกลุ่มฮูษี สร้างการป้องปราม และบังคับใช้กระบวนการทางการเมืองโดยไม่ต้องมีการแทรกแซงทางภาคพื้นดิน ในขณะที่ เจ้าชายโมฮัมเหม็ด บิน นาเยฟ อดีตเจ้านายของอัล-จาบรี ซึ่งขณะนั้นดำรงตำแหน่งรัฐมนตรีว่าการกระทรวงมหาดไทยของซาอุดีอาระเบีย เป็นประธานการประชุมในซาอุดีอาระเบียเพื่อจัดทำแผนดังกล่าวอย่างเป็นทางการ 

ตามคำกล่าวของ อัล-จาบรี เผยว่า เจ้าชายโมฮัมเหม็ด บิน ซัลมาน ตอบสนองด้วยความไม่พอใจอย่างเห็นได้ชัดในการประชุมครั้งนั้นและกล่าวว่าพระองค์สามารถเอาชนะกลุ่มฮูษีได้ในเวลา 2 เดือนจากการบุกโจมตีทางภาคพื้นดิน

“ที่น่าแปลกใจคือ ในเวลาต่อมามีพระราชโองการที่ออกคำสั่งยกเลิกแผนที่ตกลงกันไว้ และอนุญาตให้ปฏิบัติการภาคพื้นดินโดยที่พระมหากษัตริย์ไม่ทราบเรื่อง และยังมีลายเซ็นปลอมด้วย” 

แต่กระทรวงการต่างประเทศสหรัฐฯ ปฏิเสธที่จะแสดงความคิดเห็นต่อคำกล่าวอ้างของอัล-จาบรี 

สงครามกับกลุ่มกบฏฮูษีในเยเมนซึ่งได้รับการสนับสนุนจากอิหร่าน เริ่มต้นขึ้นด้วยคำมั่นสัญญาต่อสาธารณชนโดยเจ้าชายแห่งเยเมนว่าจะยุติลงในไม่ช้านี้ ได้ดำเนินต่อไปเกือบทศวรรษ สงครามดังกล่าวคร่าชีวิตผู้คนไปแล้วมากกว่า 150,000 ราย และก่อให้เกิดภัยพิบัติด้านมนุษยธรรมที่เลวร้ายที่สุดครั้งหนึ่งของโลก 

อย่างไรก็ดี อัล-จาบรี ฟ้องเจ้าชายโมฮัมเหม็ด บิน ซัลมาน ในศาลรัฐบาลกลางสหรัฐ โดยกล่าวหาว่ามกุฎราชกุมารพยายามสังหารเขาหลังจากที่เขาหลบหนีไปต่างประเทศ _**“เจ้าชายวางแผนลอบสังหารผม พระองค์จะไม่หยุดจนกว่าจะเห็นผมตาย”**_ อัล-จาบรี บอกกับ BBC  

อัล-จาบรีได้บรรยายถึงความกลัวว่า มกุฎราชกุมารยังคงต้องการให้เขาถูกฆ่า ขณะที่ ซาราห์ และโอมาร์ ลูกๆ ของเขายังคงถูกจองจำอยู่ในราชอาณาจักร โดยเขาได้เน้นย้ำเรื่องนี้กับ AP อีกครั้ง

“การอยู่นิ่งเฉยทำให้สถานการณ์เลวร้ายลงเท่านั้น ดังนั้น ผมจึงไม่มีทางเลือกอื่นนอกจากต้องออกมาพูดเพื่อความเป็นอยู่ที่ดีของลูกๆ และประเทศของผม...มกุฎราชกุมารโมฮัมเหม็ด บิน ซัลมาน เป็นผู้เริ่มการทะเลาะวิวาทที่ไม่จำเป็นนี้ และมีอำนาจที่จะยุติมันได้ทันที”

Photo by Evelyn Hockstein / POOL / AFP

Credit:
- กองบรรณาธิการ SPACEBAR


========================================

ID: 18945
Title:  Photo Story: ซูเปอร์บลูมูนแรกของปี 2024 
Slug: photo-story-first-super-blue-moon-of-2024
Published At: 2024-08-20 13:11:09
Locale: th
Excerpt:  ซูเปอร์บลูมูนครั้งแรกของปีนี้งดงามเหนือท้องฟ้าทั่วโลก 
Category: ต่างประเทศ, world, วิทยาศาสตร์, science
Tags: 

Highlights:
- พระจันทร์เต็มดวงครั้งนี้นับเป็นซูเปอร์มูนครั้งแรกและเป็นพระจันทร์ดวงใหญ่ที่สุดและสว่างที่สุดของปีนี้
- ปรากฏการณ์ซูเปอร์มูนนี้ส่งผลต่อโลกอย่างชัดเจนคือ น้ำจะขึ้นสูงกว่าปกติ เนื่องจากเมื่อดวงจันทร์เข้าใกล้โลก แรงดึงดูดของดวงจันทร์จะดึงให้น้ำบนโลกเคลื่อนเข้าหาตัวเอง
- ซูเปอร์บลูมูนครั้งต่อไปจะเกิดขึ้นในเดือนมกราคมและมีนาคม 2037 ส่วนซูเปอร์มูนของทั้งปีนี้จะเกิดขึ้นอีกครั้งวันที่ 18 กันยายน, 17 ตุลาคม และ 15 พฤศจิกายน

Content:

ปรากฏการณ์ซูเปอร์บลูมูนส่องสว่างเหนือท้องฟ้าทั่วโลก โดยพระจันทร์เต็มดวงครั้งนี้นับเป็นซูเปอร์มูนครั้งแรกและเป็นพระจันทร์ดวงใหญ่ที่สุดและสว่างที่สุดของปีนี้ 

นาซาระบุว่า เราจะเรียกพระจันทร์เต็มดวงว่า “ซูเปอร์มูน” ก็ต่อเมื่อพระจันทร์เต็มดวงนั้นอยู่ใกล้โลกราว 90% และเมื่อพระจันทร์อยู่ใกล้โลกมากที่สุดจะดูดวงใหญ่กว่าปกติ 14% และสว่างกว่า 30% เมื่อเทียบกับตอนที่พระจันทร์อยู่ห่างจากโลกมากที่สุดที่ระยะทางราว 405,500 กิโลมตร 

ปรากฏการณ์ซูเปอร์มูนนี้ส่งผลต่อโลกอย่างชัดเจนคือ น้ำจะขึ้นสูงกว่าปกติ เนื่องจากเมื่อดวงจันทร์เข้าใกล้โลก แรงดึงดูดของดวงจันทร์จะดึงให้น้ำบนโลกเคลื่อนเข้าหาตัวเอง 

ซูเปอร์บลูมูนครั้งหลังสุดเกิดขึ้นเมื่อเดือนสิงหาคมปีที่แล้ว และครั้งต่อไปจะเกิดขึ้นในเดือนมกราคมและมีนาคม 2037 ส่วนซูเปอร์มูนของทั้งปีนี้จะเกิดขึ้นอีกครั้งวันที่ 18 กันยายน, 17 ตุลาคม และ 15 พฤศจิกายน โดยในปีนี้ดวงจันทร์จะเต็มดวงมากที่สุดและใหญ่ที่สุด 17 ตุลาคม ซึ่งจะอยู่ห่างจากโลกเพียง 100 กิโลเมตร  

ดวงจันทร์เต็มดวงของเดือนสิงหาคมมีชื่อเรียกว่า sturgeon moon ซึ่งชนเผ่าอัลกอนควินที่ในปัจจุบันคือพื้นที่ทางตะวันออกเฉียงเหนือของสหรัฐฯ เป็นคนตั้งไว้ โดยตั้งตามปลาขนาดใหญ่ที่จับได้ง่ายในช่วงเวลานี้ของปีในกลุ่มทะเลสาบเกรตเลกส์ ได้แก่ สุพีเรีย มิชิแกน ฮูรอน อิรี และออนแทรีโอ

Credit:
- จารุณี นาคสกุล
- กนกวรรณ หิรัญกวินกุล


========================================

ID: 18944
Title: หวัง ‘นายกฯ คนใหม่’ เข้าสภาฯ มาตอบกระทู้ ให้เกียรติตัวแทนประชาชน
Slug: pakornwut-hopefully-new-pm-come-and-answer-questions-house-of-representatives
Published At: 2024-08-20 12:59:44
Locale: th
Excerpt: ‘ปกรณ์วุฒิ’ ชี้หากตั้ง ‘ครม.ใหม่’ ล่าช้า ยิ่งหน่วงงานสภาฯ ทำชะงัก หวัง ‘นายกฯ อุ๊งอิ๊ง’ เข้าสภาฯ มาตอบกระทู้ ให้เกียรติตัวแทนประชาชน
Category: การเมือง, politics
Tags: 

Highlights:
- ‘ปกรณ์วุฒิ’ ชี้หากตั้ง ‘ครม.ใหม่’ ล่าช้า ยิ่งหน่วงงานสภาฯ ทำชะงัก 
- หวัง ‘นายกฯ อุ๊งอิ๊ง’ เข้าสภาฯ มาตอบกระทู้ ให้เกียรติตัวแทนประชาชน 

Content:

**ปกรณ์วุฒิ อุดมพิพัฒน์สกุล** สส.บัญชีรายชื่อ พรรคประชาชน ในฐานะรักษาการประธานคณะกรรมการประสานงานพรรคร่วมฝ่ายค้าน (วิปฝ่ายค้าน) กล่าวถึงการทำงานในสภาฯ ของฝ่ายค้าน หลังได้นายกฯ คนใหม่ ว่า วาระการประชุมในวันที่ 22 ส.ค.นี้ ประธานสภาผู้แทนราษฎร ไม่ได้บรรจุวาระกระทู้ถาม เข้าใจว่าคงไปปรึกษาหารือถึงข้อกฎหมายต่าง ๆ และอาจจำเป็นต้องรอคณะรัฐมนตรี (ครม.) ชุดใหม่ เข้ามาแถลงนโยบายต่อรัฐสภาก่อน ถึงจะพิจารณาวาระกระทู้ถามได้

ก็หวังว่านายกฯ คนใหม่ จะมาตอบกระทู้ เพราะเห็นว่านายกฯ ต้องยึดโยงกับสภาที่เป็นอำนาจในระนาบเดียวกัน นายกฯ ก็ควรที่จะเข้ามาสภาฯ เพื่อให้ สส.ตรวจสอบการทำงานและตั้งคำถามที่สำคัญที่เป็นประโยชน์ต่อประเทศชาติ จึงคาดหวังว่า นายกฯ คนใหม่ จะเข้ามาต่อกระทู้และให้เกียรติสภา ให้เกียรติตัวแทนของประชาชน


ส่วนการที่ยังไม่มีคณะรัฐมนตรี (ครม.) ชุดใหม่ และรองประธานสภาฯ คนที่ 1 จะทำให้งานสภาฯ ชะงักหรือไม่ ปกรณ์วุฒิ กล่าวว่า ถ้ายังไม่มี ครม. อาจทำให้งานสภาฯ บางอย่างชะงักลงไปบ้าง แต่บางเรื่อง เรายืนยันว่าทำต่อได้ แต่อาจจะมีข้อกังวลเกี่ยวกับข้อกฎหมาย ว่า ครม.รักษาการ ทำอะไรได้มากน้อยแค่ไหน ซึ่งเป็นเรื่องของทางราชการที่ต้องตรวจสอบความแน่นอน หากบางอย่างไม่ชัดเจนก็คงไม่อยากให้ดำเนินการต่อ

### **‘พรรคประชาชน’ รอจังหวะส่งชื่อชิง ‘รอง ปธ.สภาฯ คนที่ 1’ สานงาน ‘หมออ๋อง’**

ส่วนตำแหน่งรองประธานสภาฯ คนที่ 1 ที่ยังว่างอยู่นั้น คิดว่าควรจะมีโดยเร็ว เพราะการมีแค่ประธานและรองประธานสภาฯ คนที่ 2 สลับกันทำหน้าที่ในวันที่มีการประชุมยาวนานทั้ง 2 ก็ทำงานหนักเหมือนกัน จึงคิดว่าต้องมีคนมาช่วยทำหน้าที่และในที่ประชุม และงานที่ ปดิพัทธ์ สันติภาดา อดีตรองประธานสภาผู้แทนราษฎร คนที่ 1 ทำค้างไว้ ก็จำเป็นที่จะต้องดำเนินการต่อ

และรองประธานสภาฯ คนที่ 1 ยังมีหน้าที่รับผิดชอบเรื่องร่างกฎหมายต่าง ๆ ด้วย ซึ่งเกี่ยวพันกับการประชุมสภาฯ โดยตรง รวมถึงระบบไอทีของสภาฯ ด้วยที่ ปดิพัทธ์ ทำไว้ ก็ควรจะมีคนมารับช่วงงานนี้ต่อ

เมื่อถามถึงกระแสข่าว พรรคประชาชนเตรียมส่ง สิทธิพล วิบูลย์ธนากุล สส.บัญชีรายชื่อ เป็นแคนดิเดตชิงตำแหน่ง ปกรณ์วุฒิ ชี้แจงว่า ต้องแยกเป็น 2 ส่วนก่อน ส่วนแรกคือจะส่งหรือไม่ส่ง เรายังไม่ได้ตัดสินใจร้อยเปอร์เซ็นต์ ว่าจะส่งหรือไม่ ขึ้นอยู่กับจังหวะเวลา โดยเฉพาะการแต่งตั้งผู้นำฝ่ายค้าน คิดว่าคงต้องดูจังหวะเวลาตอนนั้น ว่าเหมาะสมหรือไม่อย่างไรที่จะส่งคนชิงตำแหน่งรองประธานสภาฯ คนที่ 1

ส่วนที่ 2 คือ จะส่งใคร? พรรคประชาชนก็ยังไม่ได้สรุป มีการหยิบยกชื่อในวง สส.ว่ามีชื่อใดบ้างที่มีความเหมาะสม ซึ่งตอนนี้ ก็เหลือประมาณ 3-4 ชื่อ ที่หยิบยกขึ้นมาคุยกัน ยังไม่ได้มีความชัดเจนใด ๆ 


เมื่อถามว่า จะติดข้อกฎหมายหรือไม่ ระหว่างที่จะต้องเลือกผู้นำฝ่ายค้านกับ รองประธานสภาฯ คนที่ 1 เพราะอาจเสียตำแหน่งใดตำแหน่งหนึ่งไป ปกรณ์วุฒิ ย้ำว่า สิ่งที่พูดคือ การที่จะส่งหรือไม่ส่งชิงรองประธานสภาฯ คนที่ 1 ต้องดูจังหวะเวลาว่า ในการเสนอผู้นำฝ่ายค้าน ไปถึงไหนแล้ว เพราะขณะนี้ เอกสารจากคณะกรรมการการเลือกตั้ง (กกต.) ที่ต้องยืนยันกลับมายังสภาฯ ว่าเราคือ สส.พรรคประชาชน กกต.ยังไม่ส่งกลับมา ฉะนั้น ขณะนี้ยังไม่มีอะไรเป็นทางการทั้งสิ้น

ส่วนจะต้องเลือกหรือไม่ระหว่างรองประธานสภาฯ คนที่ 1 กับผู้นำฝ่ายค้าน ปกรณ์วุฒิ กล่าวว่า เราต้องการตำแหน่งผู้นำฝ่ายค้าน และถ้ามองย้อนกลับไป ในอดีตมีหลายครั้ง ที่มีพรรคชัดเจนด้วยตัวเองอยู่แล้ว ว่ากำลังจะเป็นฝ่ายค้าน และได้ตำแหน่งผู้นำฝ่ายค้าน แต่ก็ส่งชื่อแข่งชิงประธานสภาฯ หรือรองประธานสภาฯ ด้วย เพื่อแข่งกับพรรคร่วมรัฐบาล

ซึ่งคิดว่าเป็นเรื่องปกติของสภาฯ เพราะมองเห็นว่า ใครที่อาจจะมีความเหมาะสมมากกว่าที่พรรคร่วมรัฐบาล ส่งรายชื่อมา แม้เราเป็นเสียงส่วนน้อยโหวตไปอย่างไรก็แพ้ ดังนั้น จึงต้องมีจุดยืนบางอย่างที่เราจะต้องยืนยัน

โดยเฉพาะสิ่งที่ ปดิพัทธ์ทำไว้ ประชาชนสามารถมองออกได้ว่า ไม่เคยมีรองประธานสภาผู้แทนราษฎร คนที่ 1 คนไหน ใช้อำนาจหน้าที่เพื่อทำในสิ่งที่ ปดิพัทธ์ทำ จึงมองว่า ควรจะสานต่อเพื่อประโยชน์ของสภาฯ

### **ขอความเป็นธรรมให้ ‘ประชาธิปัตย์’ ยังไม่พลิกขั้วร่วมรัฐบาล** 

ปกรณ์วุฒิ ยังเผยถึงกระแสข่าวร่วมรัฐบาลของพรรคประชาธิปัตย์ ว่า พรรคประชาธิปัตย์ก็ยังยืนยันว่า ยังเป็นพรรคร่วมฝ่ายค้านกันเหมือนเดิม ส่วนกระแสข่าวที่ออกมานั้นไม่ทราบข้อเท็จจริง

เขาก็ยืนยันกับผมว่า ไม่มี มันไม่มีการพูดคุยกันในพรรคอย่างเป็นทางการด้วยซ้ำในเรื่องนี้ ก็ต้องให้ความเป็นธรรม บางทีข่าวก็คือข่าว อาจจะมีที่หลุดออกมาแล้วตรงกับข้อเท็จจริง และไม่ตรงกับข้อเท็จจริงบ้าง

ส่วนกรณีที่ เฉลิมชัย ศรีอ่อน หัวหน้าพรรคประชาธิปัตย์ ให้สัมภาษณ์เองว่า ยังไม่ปิดทางร่วมรัฐบาล ถ้าพรรคประชาธิปัตย์ไปร่วมรัฐบาลจริง จะตอกย้ำว่าพรรคประชาชน ถูกโดดเดี่ยวใช่หรือไม่นั้น ปกรณ์วุฒิ มองว่า ในสภาฯ ก็เป็นเรื่องหนึ่ง และไม่ว่าเราจะถูกโดดเดี่ยวอย่างไรก็ตาม คิดว่าตั้งแต่หลังเลือกตั้งแล้ว คำพูดที่บอกว่าพรรคก้าวไกล ถูกโดดเดี่ยว ก็โผล่มาตั้งแต่ตอนนั้น

### **ลั่นแค่ไม่ถูกโดดเดี่ยวจากประชาชนก็พอแล้ว เปรยไม่แน่อาจได้ร่วมงานกับ ‘พลังประชารัฐ’**

ปกรณ์วุฒิ ระบุได้บอกมาตลอดว่า ไม่มีพรรคร่วมฝ่ายค้านไหนที่รวมตัวกันโดยสมัครใจ พรรคร่วมฝ่ายค้าน คือพรรคที่ไม่ถูกเชิญไปร่วมรัฐบาล

เราอาจจะร่วมกับพรรคพลังประชารัฐก็ได้ ใครจะไปรู้ เพราะถ้าไม่ได้ร่วมรัฐบาล ก็แปลว่าเป็นฝ่ายค้าน ดังนั้น การถูกโดดเดี่ยวโดยสภาฯ หรือไม่ ผมไม่ได้หนักใจอะไร เพราะถ้าการเลือกตั้งออกมาแล้ว เราไม่ถูกโดดเดี่ยวจากประชาชน ก็พอแล้ว

### **‘ไทยสร้างไทย’ ขอระงับบทบาทกิจกรรม ‘วิปฝ่ายค้าน’** 

ส่วนกรณีของพรรคไทยสร้างไทย นั้นได้พูดคุยกับคุณหญิงสุดารัตน์ เกยุราพันธุ์ หัวหน้าพรรคไทยสร้างไทยแล้ว โดยคุณหญิงสุดารัตน์ ขอให้ สส.พรรคไทยสร้างไทย ลดบทบาทของตัวเองในการร่วมฝ่ายค้าน

อีกทั้งได้พูดคุยกับ ฐากร ตัณฑสิทธิ์ สส.บัญชีรายชื่อ พรรคไทยสร้างไทย เรียบร้อยแล้วซึ่ง ฐากร ก็เข้าใจในส่วนนี้ดี และเคารพในการตัดสินใจของคุณหญิงสุดารัตน์ โดยจะขอระงับกิจกรรมทั้งหมด ในโควตาของพรรคร่วมฝ่ายค้าน โดย ฐากร จะลาออกจากประธานคณะกรรมาธิการ (กมธ.) การอุดมศึกษาวิทยาศาสตร์วิจัยและนวัตกรรม สภาผู้แทนราษฎร

### **ไม่อยากผลักใครออกไปจากแนวร่วม ให้เวลาเป็นเครื่องพิสูจน์**

เมื่อถามว่า สถานการณ์ของพรรคไทยสร้างไทยตอนนี้เป็นรัฐบาลหรืออิสระ ปกรณ์วุฒิ ก็ระบุ ไม่สามารถนิยามได้ว่าอีกฝ่ายอยู่ในสถานะไหน แต่เพื่อความเป็นธรรมในการคุยกัน ฐากร ยืนยันว่า การลงมติเลือกนายกรัฐมนตรีที่ผ่านมา ไม่ได้มีเจตนาไปร่วมรัฐบาล ซึ่งเป็นเรื่องที่ ฐากร ต้องไปคุยกันในพรรคไทยสร้างไทยเอง และ ฐากร ยืนยันว่า ยังอยากเป็นพรรคร่วมฝ่ายค้านอยู่ แต่เข้าใจสถานการณ์ปัจจุบัน และยินดีที่จะหยุดกิจกรรมที่เกี่ยวข้องกับฝ่ายค้านไว้ก่อน   

โดยในการลงมติครั้งต่อ ๆ ไป ที่ฝ่ายค้านจะมีมติร่วมกันบางอย่าง ก็ยินดีที่จะพิสูจน์ตัวเองในอนาคต ส่วนอนาคตจะเป็นอย่างไร ขอให้เวลาเป็นเครื่องพิสูจน์ว่าจุดยืนที่ ฐากร แจ้งนั้นจะเป็นอย่างไรต่อไป

ในฐานะที่ผมเป็นประธานวิปฝ่ายค้าน ไม่ควรที่จะผลักใครออกไปจากพรรคร่วมฝ่ายค้าน เพราะฉะนั้น ผมคงไม่มีทางตัดเยื่อใย ถ้าพฤติกรรมต่าง ๆ ไม่ได้บ่งชี้อย่างชัดเจน เพราะคิดว่ายังมีวาระต่อ ๆ ไปที่อาจจะพิสูจน์กันได้ว่าเรายังสามารถร่วมงานกันในฐานะฝ่ายค้านได้หรือไม่

สำหรับกรณี คุณหญิงสุดารัตน์ กล่าวหาร้ายแรง 6 สส.พรรคไทยสร้างไทย โหวตสวนมติฝ่ายค้าน ทั้งที่ไม่ควรจะเป็น เพราะเสียงรัฐบาลเพียงพอแล้วนั้น มองว่า คุณหญิงสุดารัตน์ พูดชัดเจนว่าเรื่องนี้ต้องผ่านคณะกรรมการวินัยและจริยธรรมภายในพรรค คิดว่าการพูดคุยกันในวันนั้น คุณหญิงสุดารัตน์ยังไม่ได้พูดคุยกับ สส.ทั้ง 6 คน แต่อย่างไรก็เคารพสิ่งที่คุณหญิงสุดารัตน์ พูดกับพรรคประชาชน คิดว่าหลังจากที่พูดคุยกันในพรรคไทยสร้างไทยแล้ว มีความชัดเจนอย่างไร ก็สามารถดำเนินการต่อได้

ยืนยันว่า ในฐานะประธานวิปฝ่ายค้าน ไม่สามารถผลักดันออกไปได้ แต่ยอมรับว่า การที่มีมติไม่ตรงกับฝ่ายค้าน ก็มีผลกระทบตามมา

Credit:
- กองบรรณาธิการ SPACEBAR


========================================

ID: 18943
Title: ‘ธรรมนัส’ ย้ำคำเดิม ‘ผมพอแล้ว’ ชี้ ‘พท.’ ยังไม่ตอบรับ ‘พปชร.’ เข้ารัฐบาล
Slug: dhammanat-tappo-general-prawit
Published At: 2024-08-20 12:53:45
Locale: th
Excerpt: ไม่ฆ่าน้อง ไม่ฟ้องนาย ไม่ขายเพื่อน ! ‘ธรรมนัส’ ย้ำคำเดิม ‘ผมพอแล้ว’  ทิ้งบอมบ์ลูกใหญ่ใส่ ‘ลุงป้อม’ ยัน ‘เพื่อไทย’ ยังไม่ตอบรับ ‘พปชร.’ ร่วมรัฐบาล เชื่อ ‘ตาอยู่’ เอาไปกิน 
Category: การเมือง, politics, การเมืองระดับชาติ, national
Tags: 

Highlights:
- ไม่ฆ่าน้อง ไม่ฟ้องนาย ไม่ขายเพื่อน ! ‘ธรรมนัส’ ย้ำคำเดิม ‘ผมพอแล้ว’  
- ทิ้งบอมบ์ลูกใหญ่ใส่ ‘ลุงป้อม’ ยัน ‘เพื่อไทย’ ยังไม่ตอบรับ ‘พปชร.’ ร่วมรัฐบาล
-  เชื่อ ‘ตาอยู่’ เอาไปกิน 

Content:

หลังการประชุมคณะรัฐมนตรี **‘ร.อ.ธรรมนัส พรหมเผ่า’** รมว.เกษตรและสหกรณ์ ในฐานะเลขาธิการพรรคพลังประชารัฐ เดินออกจากลิฟท์พร้อมด้วย **‘สันติ พร้อมพัฒน์’** รมช.สาธารณสุข ในฐานะรองหัวหน้าพรรคพลังประชารัฐ รวมไปถึง ‘อรรถกร ศิริรยากร’ รมช.เกษตรและสหกรณ์ ในฐานะกรรมการบริหารพรรค โดยก่อนแยกย้าย ร.อธรรมนัส ได้กล่าวกับสันติ **“ว่าเดี๋ยวเจอกันนะ”** 

จากนั้นผู้สื่อข่าวได้สอบถามว่า ได้มีการเคลียร์ใจกับ สันติ หรือไม่ ร.อ.ธรรมนัส กล่าวว่า เราไม่ได้มีแผลถึงขนาดต้องเคลียร์กัน พร้อมปฏิเสธบอกตัวเลข สส. ที่จะมาร่วมแถลงข่าวในช่วงบ่ายวันนี้เมื่อถามว่า ยังอยู่กับ พปชร. ใช่หรือไม่ ร.อ.ธรรมนัส กล่าวว่า “พอแล้ว” 

เมื่อถามย้ำว่า พอแล้วในทางการเมือง หรือพอแล้วกับ ‘พล.อ.ประวิตร วงษ์สุวรรณ’ หัวหน้าพรรคพลังประชารัฐ ซึ่ง ร.อ.ธรรมนัส กล่าวว่า

“ผมรับใช้ท่านมานาน จะอยู่กันไปแบบนี้จนกว่าจะหมดวาระ ต่างคนต่างอยู่ ยืนยันไม่ได้ทะเลาะกับใคร เพราะบทเรียนในรัฐบาลชุดที่แล้วสอน เราไม่ทะเลาะกับพี่กับน้อง ไม่ฆ่าน้องฟ้องนาย ขายเพื่อน อย่างเด็ดขาด ผมรักใครก็รักเกินไปจนลืมดูตัวเองและครอบครัว บทเรียนทำให้ครอบครัวเราต้องลำบาก ครั้งนี้จึงเลือกที่จะไม่ทะเลาะกับใคร ยอมถอยออกมาอยู่ในที่ของตัวเอง และครั้งนี้ผมได้บอกกับนายสันติ ว่า ท่านก็เดินของท่านไป ผมก็อยู่ของผม เราไม่ได้ทะเลาะกัน“

เมื่อถามว่า ให้ทางพรรคเพื่อไทย ‘ทักษิณ ชินวัตร’ อดีตนายกฯ และ ‘แพทองธาร ชินวัตร’ นายกรัฐมนตรี ตัดสินใจใช่หรือไม่  ร.อ.ธรรมนัส กล่าวว่า **”ถูกต้อง การที่เราจะเสนอใครยังไม่รู้ว่าเขาจะเอาพรรคประชารัฐหรือไม่ ยังไม่มีคำตอบ แล้วเราก็เดินไปไกลโดยไม่ถามเจ้าของบ้านเลยว่าเขาจะเอาหรือไม่ ถือเป็นมารยาททางการเมืองที่เขาไม่ทำกัน”** 

กรณีนี้จะแบ่งโควตารัฐมนตรีคนละ 2 ที่นั่งหรือไม่ ธรรมนัส กล่าวว่า เป็นไปไม่ได้ แต่คิดว่างานนี้ตาอยู่เอาไปกิน ส่วนพรรคประชาธิปัตย์ จะมาเสียบแทนใช่หรือไม่ เอาเป็นว่าเป็นตาอยู่ที่ไม่ได้อยู่ในพรรคร่วมรัฐบาล 

เมื่อถามว่า ภูมิธรรม เวชยชัย รองนายกฯ และ รมว.พาณิชย์ ปฏิบัติหน้าที่นายกฯ ได้ถามความชัดเจน พปชร.หรือไม่ธรรมนัส กล่าวว่า ท่านไม่รับจดหมายของพรรค ให้ไปคุยกันเอง เมื่อถามย้ำว่า พปชร.ยังไม่ได้ส่งชื่อใช่หรือไม่ ร.อ.ธรรมนัส กล่าวว่า ไม่ทราบ ไม่ได้เข้าไปยุ่ง ไม่ได้มีส่วนร่วมในการทำอะไรเลย

Credit:
- กองบรรณาธิการ SPACEBAR
- ศุภกิจ พิทักษ์บ้านโจด


========================================

ID: 18939
Title: ‘ธรรมนัส’ หัก ‘บิ๊กป้อม’ หมดเวลารับใช้ ประกาศอิสระ
Slug: thammanat-pprp-prawit-government
Published At: 2024-08-20 12:51:27
Locale: th
Excerpt: ‘ธรรมนัส’ ประกาศตัวเป็นอิสระ หลังชื่อหลุด รมว.เกษตรฯ ชี้ พปชร. เสนอไป แล้วนายกฯ จะเอา ลั่น ไม่คุย ‘ประวิตร’ ยังไม่แตกหัก รับใช้มา 6 ปี ผมพอแล้ว เหน็บ ‘บิ๊กป้อม’ หลับรึเปล่า เคลียร์ใจ ‘ทักษิณ’
Category: การเมือง, politics, การเมืองระดับชาติ, national
Tags: 

Highlights:
- ‘ธรรมนัส’ ประกาศตัวเป็นอิสระ หลังชื่อหลุด รมว.เกษตรฯ ชี้ พปชร. เสนอไป แล้วนายกฯ จะเอา ลั่น ไม่คุย ‘ประวิตร’ ยังไม่แตกหัก รับใช้มา 6 ปี ผมพอแล้ว เหน็บ ‘บิ๊กป้อม’ หลับรึเปล่า เคลียร์ใจ ‘ทักษิณ’

Content:

ร.อ.ธรรมนัส พรหมเผ่า รมว.เกษตรและสหกรณ์ ในฐานะเลขาธิการพรรคพลังประชารัฐ ให้สัมภาษณ์ถึงกรณีมีชื่อหลุดจากรัฐมนตรี โดย พล.อ.ประวิตรวงษ์สุวรรณ หัวหน้าพรรค ระบุพรรครัฐบาลไม่เอา ว่า **สื่อไปปลุก พล.อ.ประวิตร ขึ้นมาสัมภาษณ์หรือไม่ เพราะหลับอยู่หรือเปล่า** 

เมื่อถามว่าได้พูดคุยกันหรือยัง ร.อ.ธรรมนัส กล่าวว่า เพิ่งกลับมาจากจ.พะเยา จัดงานวันคล้ายวันเกิด ก็ยังไม่รู้ว่าเกิดอะไรขึ้น ในพรรคพลังประชารัฐ แต่ก็อยากจะกราบเรียนทุกคนว่า ผมไม่ทะเลาะกับใคร ประสบการณ์ 6 ปีที่ผ่านมา ผมรับใช้บุคคลบุคคลหนึ่ง พรรคพรรคหนึ่งมามากพอสมควรแล้ว มันถึงเวลาที่ผมต้องเดินออกมา แบบไม่ทะเลาะกับใคร 

เมื่อถามว่า จะไปอยู่พรรคใหม่ใช่หรือไม่ ร.อ.ธรรมนัส กล่าวว่า ชีวิตผมไม่จำเป็นต้องไปอยู่ที่ไหน และชีวิตผมไม่จำเป็นต้อง ฝากไว้กับการเป็นนักการเมือง ปี 2561 ผมเข้าเวทีการเมืองด้วยความบังเอิญ แล้วมาสร้างพรรคพลังประชารัฐ กับพี่น้องนายร้อยจปร. หลายคน ซึ่งเกษียณฯ ไปหมดแล้วเหลือผมคนเดียว ดังนั้นวันนี้คงถึงเวลาที่ผม ต้องประกาศความเป็นอิสรภาพของผมเอง 

ร.อ.ธรรมนัส กล่าวว่า เราต้องเคารพการตัดสินใจของผู้นำรัฐบาล ไม่ใช่คิดจะเสนอชื่อใคร แล้วผู้นำรัฐบาลจะต้องเอาตามนั้น กรณีที่เกิดขึ้นกับ เศรษฐา ทวีสิน อดีตนายกรัฐมนตรี การเมืองเป็นเรื่องละเอียดอ่อน จะทำอะไรก็ตาม เราต้องคิดถึงบ้านเมืองเป็นหลัก อย่าหลงอำนาจจนไม่ลืมหูลืมตา ไม่รู้จักความชั่วดี บ้านเมืองบอบช้ำมามากพอแล้ว อย่าให้เกิดความแตกแยกอีกเลย ตลอดระยะเวลาที่ตนทำหน้าที่รมว.เกษตรฯ เดือนที่12 สื่อ ก็เห็นว่าใครทำงานให้บ้านเมืองและประชาชน 

_**“หลังจากนี้ผมพร้อมกับกลุ่มพี่น้อง พร้อมจะไปไหนก็ได้ ที่มีความสุข ไม่แสวงหาความทุกข์เข้าตัวตัวเอง”**_ ร.อ.ธรรมนัส กล่าว 

**เมื่อถามว่า คุยกับ พล.อ.ประวิตร แล้วใช่หรือไม่ ร.อ.ธรรมนัส กล่าวว่า ไม่คุยครับ คุยทำไม เมื่อท่านไม่ใช้ผมแล้ว ผมก็ไม่จำเป็นต้องคุย** 

_**เมื่อถามว่า หากพรรคไม่ขับออก จะไปได้อย่างไร ร.อ.ธรรมนัส กล่าวว่า ก็อยู่กันอย่างนี้**_ 

เมื่อถามว่า มีสส.ในกลุ่มกี่คน ร.อ.ธรรมนัส กล่าวว่า เดี๋ยวก็รู้กี่คน เอาเป็นว่าเราแยกออกมาให้มันชัดเจนไปเลย ว่าจะอยู่อย่างไรกัน แต่ผมจะไม่ทำลายบ้านเมือง และทำลายรัฐบาล

เมื่อถามว่าแตกหักกับพลังประชารัฐ ใช่หรือไม่ ร.อ.ธรรมนัส กล่าวว่า ไม่ใช่แตกหัก ผมไม่เลือกที่จะทะเลาะกับใคร **สื่อก็คงจะเห็นสมัยรัฐบาลที่แล้ว ผมก็รักคนๆ หนึ่งมาก ใช้ให้ผมไปตายผมก็ไปตาย แล้วท้ายสุดผมก็ประสบอุบัติเหตุทางการเมือง คือผมว่าผมพอแล้ว** 

**ทั้งนี้ที่ พล.อ.ประวิตร ให้สัมภาษณ์ไป ไม่ได้ถามผมไม่ได้คุยอะไรกัน ผมไม่ได้แตกหักนะ ต้องยืนยันผมไม่ได้แตกหักจากหัวหน้า แต่ผมอยากจะใช้ชีวิตให้มันสงบสุข ผมคุยกับคนในครอบครัวผมแล้ว ผมพอแล้ว** 

เมื่อถามว่า ทำใจแล้วใช่หรือไม่ถ้าต้องหลุด รมว.เกษตรฯ ร.อ.ธรรมนัส ย้อนถามว่า อย่างนั้นเหรอ 

เมื่อถามว่าจะมีการเสนอคนในกลุ่มของตัวเองหรือไม่ ร.อ.ธรรมนัส กล่าวว่า เรื่องเป็นเรื่องของนายกรัฐมนตรี จะตัดสินใจอย่างไร  พรรคจะเสนอใคร ก็ไม่ใช่เขาเอาทุกอย่าง ประเพณีปฏิบัติอย่างที่เคยทำ เที่ยวที่แล้วก็ไม่ได้ส่งชื่อใคร ทั้งนี้ ในเรื่องคุณสมบัติของผม ตัวเราเองต้องรู้ตัวเราเอง เราเป็นนักการเมืองต้องพร้อมที่จะถูกตรวจสอบ อย่าไปคิดทางลบให้มาก จนทำให้ตัวเองเป็นทุกข์ ทำให้คนในครอบครัวเป็นทุกข์ 

เมื่อถามว่ามีการระบุร.อ.ธรรมนัส คุยตรงกับนายทักษิณ ชินวัตร ร.อ.ธรรมนัส กล่าวว่า ผมว่าเรื่องต่างๆผมอยู่ในสังคม ชีวิตทางการเมืองผมเกิดมาจากพรรคไทยรักไทย พี่น้องผมก็อยู่กันเยอะมาจนถึงทุกวันนี้

เมื่อถามว่า ที่ผ่านมาเป็นคนประสานกับทางพรรคเพื่อไทยมาโดยตลอด แต่การที่พล.อ.ประวิตร ออกมาระบุเช่นนี้ ทางเพื่อไทยจะฟังหรือไม่ ร.อ.ธรรมนัส กล่าวว่า ถามเขาหรือยังละ ผมหมายถึงว่าได้คุยกันหรือยังกับทางรัฐบาลเขา ได้คุยกับแกนนำพรรคจัดตั้งรัฐบาลหรือยัง ส่วนตนได้คุยกับทุกคน 

_**เมื่อถามว่า พล.อ.ประวิตร โทรเคลียร์ใจ ทักษิณ จริงหรือไม่ ร.อ.ธรรมนัส กล่าวว่า ก็ถึงถามสื่อว่าฝันไปหรือเปล่า**_ 

เมื่อถามว่ารายชื่อที่พรรคพลังประชารัฐจะส่งไปไม่ใช่แค่ชุดเดียวใช่หรือไม่ ร.อ.ธรรมนัส กล่าวว่า ผมเลือกที่จะไม่ทะเลาะกับใคร โอเคนะครับ 

เมื่อถามย้ำว่า รายชื่อของพลังประชารัฐ จะมีสองชุดหรือไม่ ร.อ.ธรรมนัส กล่าวว่า ไม่ทราบ 

เมื่อถามว่า จำนวน สส. มีมากกว่าขอ งพล.อ.ประวิตร ใช่หรือไม่ ร.อ.ธรรมนัส กล่าวว่า ก็เดี๋ยวบ่ายนี้ก็รู้ 

เมื่อถามว่า บ่ายนี้จะเข้าพรรคหรือไม่ ร.อ.ธรรมนัส กล่าวว่า ไม่แล้ว บ่ายนี้พี่น้องจะทานข้าวกัน ที่บ้านผมที่กระทรวงเกษตรฯ เวลากี่โมงเดี๋ยวแจ้ง โอเคนะครับอย่าเครียดนะ 

_**เมื่อถามว่า ตอนนี้ยังมีโอกาสเป็นรัฐมนตรีแน่นอนใช่หรือไม่ ร.อ.ธรรมนัส กล่าวว่า เอาอย่างนี้ดีกว่าว่าผมไม่ทำให้ใครเดือดร้อน**_ และอย่าไปคิดมากไปถึงขนาดที่ว่าผมจะส่งชื่อไปในโควตาของพรรคประชารัฐหรือไม่อย่างไร พลังประชารัฐเขาก็ส่งชื่อไป ตามที่เป็นข่าวแต่เขาจะเลือกหรือไม่เลือก อีกเรื่องหนึ่ง 

_**ร.อ.ธรรมนัส กล่าวถึงเรื่องคุณสมบัติตัวเองว่า ผมบอกแล้วผมไม่ทำให้ใครเดือดร้อน ผมต้องการให้รัฐบาลมีเสถียรภาพ และผมมั่นใจในสิ่งที่ผมตัดสินใจ ไม่ต้องห่วง**_ 

เมื่อถามว่า ไม่จำเป็นต้องรับตำแหน่งในรัฐบาลใช่หรือไม่ ร.อ.ธรรมนัส กล่าวว่า ผมไม่ทำให้ใครเดือดร้อน และผมเลือกที่จะไม่ทะเลาะกับใคร บทเรียนชีวิตผม 6 ปีพอแล้ว สำหรับการเมือง ผมถอยมาสุดๆ แล้วผมไม่ได้อะไร

Credit:
- กองบรรณาธิการ SPACEBAR
- ศุภกิจ พิทักษ์บ้านโจด


========================================

ID: 18942
Title: เรายังไม่เคยแพ้นะ! สนามแรกราชบุรี ชนะแน่!
Slug: pakornwut-20aug2024
Published At: 2024-08-20 12:42:44
Locale: th
Excerpt: ‘ปกรณ์วุฒิ’ ยัน ‘อดีตก้าวไกล-พรรคประชาชน’ ไม่เคยส่งคนลงชิง ‘นายก อบจ.พิษณุโลก’
Category: การเมือง, politics, การเมืองระดับชาติ, national
Tags: 

Highlights:
- เรายังไม่เคยแพ้นะ! ‘ปกรณ์วุฒิ’ ยัน ‘อดีตก้าวไกล-พรรคประชาชน’ ไม่เคยส่งคนลงชิง ‘นายก อบจ.พิษณุโลก’ 
- โบ้ย ‘หมออ๋อง’ ช่วยหาเสียงในนาม ‘เป็นธรรม’ 
- โอ่สนามแรก ‘นายกอบจ.ราชบุรี‘ ชนะแน่-มั่นใจมาก พร้อมเตรียมขนสรรพกำลังหวังเก็บแต้มเลือกตั้งซ่อม ‘สส.พิษณุโลก’

Content:

ปกรณ์วุฒิ อุดมพิพัฒน์สกุล สส.บัญชีรายชื่อ พรรคประชาชน ในฐานะรักษาการประธานคณะกรรมการประสานงานพรรคร่วมฝ่ายค้าน(วิปฝ่ายค้าน) ให้สัมภาษณ์ถึงความเคลื่อนไหวเวทีเลือกตั้งท้องถิ่นว่า ยืนยันว่าพรรคก้าวไกลและพรรคประชาชนไม่ได้ส่งคนลงสมัครนายก อบจ.พิษณุโลก มีเท่าที่ปรากฏในเว็บไซต์ของพรรคเท่านั้น โดยจังหวัดราชบุรีคือสนามแรกที่พรรคประชาชนส่งผู้สมัครนายก อบจ. อย่างเป็นทางการ 

“ก่อนหน้านี้ ที่จังหวัดพิษณุโลก คนที่ไปช่วยหาเสียงคือหมออ๋อง ปดิพัทธ์ สันติภาดา อดีต สส.พิษณุโลก พรรคเป็นธรรม นะครับ ไม่ใช่พรรคก้าวไกล ผมคิดว่า ก็คงต้องเข้าใจตรงกันว่า เวทีนายก อบจ.พรรคก้าวไกลเดิมและพรรคประชาชน ส่งอย่างเป็นทางการที่แรกคือราชบุรีที่กำลังจะมีการเลือกตั้งในวันที่ 1 ก.ย.นี้ ดังนั้น ผมคิดว่าไม่มีแผนอะไรต้องปรับ อบจ.พิษณุโลกหรือจังหวัดอื่นที่มีกระแสข่าวว่า พรรคก้าวไกลแพ้ พรรคประชาชนแพ้ เราไม่เคยส่งครับ ดังนั้น ยังไม่เคยแพ้การเลือกตั้ง แผนเดิมคือเราทุ่มสรรพกำลังไปที่การเลือกตั้ง อบจ.ราชบุรี แกนนำพรรคประชาชนก็ไปที่นั่นตลอด” ปกรณ์วุฒิ กล่าว

เมื่อถามว่าสนามเลือกตั้งซ่อม สส.พิษณุโลก มีความมั่นใจแค่ไหนว่าจะชนะการเลือกตั้งกลับคืนมา ปกรณ์วุฒิ กล่าวว่า เรามั่นใจมากว่าจะได้ สส.เขตคนแรกของพรรคประชาชนที่ชนะเลือกตั้งอย่างเป็นทางการ ตอนนี้เริ่มจัดสรรทรัพยากรเพื่อช่วยเหลือกันระหว่างสนามนายก อบจ.ราชบุรีและเวที สส.พิษณุโลก ก็ยังมีความมั่นใจอยู่มากว่าไม่น่ามีปัญหาอะไร

Credit:
- กองบรรณาธิการ SPACEBAR


========================================

ID: 18941
Title: บทสัมภาษณ์สุดเอ็กซ์คลูซีฟ ‘มิม-ณลานี เพ็ญโรจน์’ - “เพราะไม่เข้าใจว่าทำไมผู้ชายถึงทำได้” 
Slug: mim-nalani-interview
Published At: 2024-08-20 12:39:42
Locale: th
Excerpt: บทสัมภาษณ์สุดเอ็กซ์คลูซีฟของ ‘มิม-ณลานี เพ็ญโรจน์’ ศิลปินสาวมากความสามารถจากค่าย ‘Heliconia Music’ 
Category: ศิลปะ-วัฒนธรรม, culture, ดนตรี, music
Tags: 

Highlights:
- บทสัมภาษณ์สุดเอ็กซ์คลูซีฟของ ‘มิม-ณลานี เพ็ญโรจน์’ ศิลปินสาวมากความสามารถจากค่าย ‘Heliconia Music’ 
- เพลง ‘THE MAN OF THE HOUR’ ส่วนหนึ่งแต่งขึ้นจากชีวิตจริงของเธอเอง   

Content:

อีกหนึ่งศิลปินสาวหน้าใหม่มากความสามารถ สำหรับนักร้อง-นักแต่งเพลง ‘มิม-ณลานี เพ็ญโรจน์’ ศิลปินคนที่สองภายใต้สังกัด ‘Heliconia Music’ นอกเหนือจากเสียงร้องอันเป็นเอกลักษณ์ เธอยังร่วมอยู่ในทุกขั้นตอนของการทำเพลงสำหรับเพลงแรกในชีวิต  ‘THE MAN OF THE HOUR’ อีกด้วย 

ล่าสุดทาง Spacebar VIBE ได้มีโอกาสพูดคุยกับศิลปินสาวหน้าใหม่คนเก่งแบบเอ็กซ์คลูซีฟสุดๆ ซึ่งเธอก็ได้มาบอกเล่าถึงการทำเพลงและเรื่องราวในชีวิตของเธอ รวมถึงแผนการในอนาคต ที่มาที่ไปจะเป็นอย่างไรตามอ่านบทสัมภาษณ์ฉบับเต็มได้ต่อจากนี้

**แนะนำตัวสักหน่อย** 

**มิม:** สวัสดีค่ะ มิม-ณลานี เพ็ญโรจน์ค่ะ เป็นศิลปินคนที่สองของค่ายเพลง Heliconia Music อายุ 18 ปีค่ะ 

**ก่อนเป็นนักร้องเคยเป็นนักเต้นมาก่อน** 

**มิม:** ก่อนหน้านี้เคยเต้นแนวฮิปฮอปค่ะ แต่จริงๆ แล้วเริ่มเรียนบัลเล่ต์มาก่อนตอนอายุ 7-8 ขวบ ต่อมาเปลี่ยนแนวเป็นสตรีทแจ๊ส แล้วก็ผันมาเป็นฮิปฮอป จริงๆ ใน MV ที่ปล่อยออกมาไม่เคยเต้นแบบนี้มาก่อน ที่เห็นกันจะเป็นเหมือนเต้นบรอดเวย์ของทางนิวยอร์ก  ฮอลลีวูดค่ะ

**จุดเริ่มต้นของการทำเพลง** 

**มิม:** เป็นคนชอบเขียนบันทึกค่ะ ทั้งไดอารี่และเรื่องเล่าต่างๆ เวลาอยู่ที่โรงเรียนก็ชอบแต่งนิทาน ก็เลยเอาเรื่องที่เขียนมาเรียบเรียงเป็นเพลง คุณพ่อก็เคยเป็นนักร้องเคยมีผลงานเพลงมาก่อน พี่สาวก็เพิ่งปล่อยเพลงเมื่อปีที่แล้ว ส่วนตัวเองก็แต่งเพลงมาตั้งแต่อายุ  13 ปี  

ปกติเวลาทำเพลงเราต้องมีทำนองก่อนใช่ไหมคะ แต่เพลงนี้เขียนเนื้อขึ้นมาก่อน เพราะมองภาพออกตั้งแต่แรกว่าเพลงจะออกมาเป็นแบบไหน จากนั้นก็เอาไปให้คุณพ่อดูแล้วคุณพ่อก็ช่วยเล่นเปียโนขึ้นมาเป็นจังหวะให้ค่ะ ครั้งแรกที่คุณพ่อเห็นเนื้อร้องเพลงนี้ก็อึ้งไปเลยเหมือนกัน เหมือนกับว่านี่คือผลงานของลูกสาวจริงๆ เหรอ อะไรประมาณนี้ค่ะ    

ตอนที่ได้ทำนองและเนื้อร้องมาแล้วก็ส่งเพลงไปให้ทีมงานช่วยอีกแรงหนึ่งค่ะ จริงๆ เพลงนี้แต่งเสร็จตั้งแต่ปีที่แล้ว แต่ด้วยขั้นตอนกระบวนการต่างๆ ทั้งโปรดิวซ์รวมถึงการหาทีมมาสร้างสรรค์มิวสิกวิดีโอก็ใช้เวลานานเหมือนกันค่ะ

**ศิลปินในดวงใจ** 

**มิม:** เพลง ‘THE MAN OF THE HOUR’ ได้แรงบันดาลใจมาจาก ‘Amy Winehouse’ ค่ะ เพราะเขาเป็นศิลปินหญิงที่มักจะทำเพลงออกมาให้ผู้หญิงด้วยกันฟัง เป็นเพลงแบบเพื่อนหญิงพลังหญิง แต่งเพลงจากประสบการณ์ที่เกี่ยวกับผู้หญิงในวงการอะไรแบบนี้ ผู้ชายก็ฟังเพลงเขานะแต่คิดว่าส่วนมากน่าจะเป็นผู้หญิง จริงๆ แล้วก็ชอบสไตล์เพลงของเขาที่ออกแนวแจ๊สค่ะ  

**เรื่องเล่าในมิวสิกวิดีโอ** 

มิม: ตอนนั้นก็ได้ปรึกษากับคุณพ่อค่ะว่าอยากให้ MV ออกมาในสไตล์ไหน อยากได้ธีมอะไรบ้าง ตอนนั้นคุณพ่อก็ได้ยกภาพยนตร์เรื่อง Groundhog Day ที่เขาต้องตื่นขึ้นมาในวันเดิมๆ ซ้ำไปซ้ำมา ด้วยชื่อเพลงคือ ‘THE MAN OF THE HOUR’ มีคำเกี่ยวกับเวลาก็เลยอยากจะล้อไปกับเรื่องของเวลาด้วย และอยากได้ธีมที่มีความเป็นแฟชั่นด้วยค่ะ 

 **เป็นเรื่องราวที่มาจากชีวิตจริง** 

**มิม:** จริงๆ แล้วก็ไม่เชิงเป็นเรื่องจากชีวิตจริง หนูไม่ได้ไปฆ่าใครนะคะ ไม่เคยขับรถชนผู้ชายเพราะยังขับรถไม่เป็นค่ะ (หัวเราะ)  ที่เห็นใน MV ซีนที่ผลักผู้ชายตกตึกหรือเอาไฟฟ้าไปช็อตในสระน้ำ อันนั้นคืออรรถรสที่อยากให้มีในเพลง ไม่ใช่เรื่องจริงนะคะ และไม่ควรทำตามด้วยค่ะ สตอรี่ของเพลงนี้เกี่ยวกับไทป์ผู้ชายที่เห็นมาจากคนรอบตัวมากกว่า เห็นจากคนรู้จัก เห็นจากแฟนเพื่อน แฟนพี่สาว หรือญาติตัวเองก็มีค่ะ เลยหยิบเรื่องราวเหล่านี้มาแต่งเป็นเพลง 

จริงๆ ตอนที่เขียนเนื้อเพลงออกมา สตอรี่ในหัวเกิดคำถามหนึ่งว่า ‘ทำไมผู้ชายถึงมีความสุขได้ในขณะที่เขาเพิ่งจะทำให้ผู้หญิงคนหนึ่งต้องเป็นทุกข์’ ก็เลยเขียนเพลงนี้ออกมาให้ผู้หญิงทุกคนได้รู้ว่า สิ่งที่ผู้ชายทำกับเรา เราไม่ควรยอมให้เขาทำอยู่ฝ่ายเดียว และเขาไม่สมควรที่จะมีความสุขคนเดียวค่ะ

**ชีวิตปัจจุบันตอนนี้** 

มิม: เพิ่งเรียนจบไฮสคูลจากโรงเรียน Bangkok Prep International School กำลังจะบินไปศึกษาต่อทางด้านแฟชั่นที่่ University of the Arts London ประเทศอังกฤษค่ะ 

**กระแสเพลง T-POP ในไทย** 

**มิม:** ได้เห็นใน TikTok บ่อยค่ะ ชอบดู TikTok มาก เป็นพวกกดดูตอน 4 ทุ่มกดปิดแอพฯ ตอนตี 2 ก็เห็นชาเลนจ์ใน TikTok ที่เป็นเพลง T-POP ผ่านตาเยอะมาก จริงๆ ก็อยากทำเพลงแนว T-POP เหมือนกัน เพราะเป็นคนไทยเลยอยากเอาความเป็นไทยมาถ่ายทอดดูบ้าง 

ใน MV ถึงจะเป็นเพลงสากลแต่ก็พยายามใส่ความเป็นไทยลงไปด้วยเป็นไดอะล็อกสั้นๆ เคยคุยกับคุณพ่อว่าอยากให้คนที่มาดูได้รู้ว่า โอ้วว..นี่เด็กไทยเหรอเนี่ย เด็กไทยก็มีความสามารถนะ เพลงสากลก็ทำได้ แต่ต้องไปฝึกพูดภาษาไทยให้ดีกว่านี้ก่อนค่ะ เป็นคนที่อยากแต่งเพลงเองถ้าจะออกเพลงมาสักหนึ่งเพลง ก็เลยต้องขอเวลาไปฝึกเขียนภาษาไทยก่อนค่ะ

**เป้าหมายในอนาคต** 

มิม: ตอนนี้ก็กำลังจะไปเรียนต่อทางด้านแฟชั่นที่เป็นในส่วนของงานมีเดีย เป็นงานมาร์เก็ตติ้ง แล้วตอนนี้คุณพ่อก็ทำงานเกี่ยวกับรายการทีวีก็เลยมีความคิดว่าอยากทำงานในวงการนี้เหมือนกัน หลังจากเรียนจบก็อยากกลับมาทำงานที่ประเทศไทย อาจจะกลับมาทำงานกับคุณพ่อค่ะ 

**ฝากผลงาน** 

**มิม:** ตอนนี้เพลง ‘THE MAN OF THE HOUR’ ปล่อยออกมาแล้ว ฝากทุกคนไปชม MV สุดดราม่าใน YouTube และไปสตรีมใน Spotify กันด้วยนะคะ หวังว่าทุกคนจะชอบแนวทางที่หนูฆ่าผู้ชาย (หัวเราะ) ใน MV อยากให้ผู้หญิงทุกคนได้รู้ว่า เราต้องไม่ปล่อยให้เขากดเราไว้อีกต่อไป เราสามารถสู้กลับได้เช่นกันค่ะ

Credit:
- ทรรศน์มน วิไลนุช
- ปารย์ โพธิ์ปริสุทธิ์
- ณัฐพล โลวะกิจ


========================================

ID: 18940
Title: ‘ไทยแอร์เอเชีย เอ็กซ์’ สยายปีก เตรียมเพิ่มฝูงบินอีก 11 ลำ ภายในสิ้นปี
Slug: economic-business-airasia-airplane
Published At: 2024-08-20 12:20:21
Locale: th
Excerpt: ‘ไทยแอร์เอเชีย เอ็กซ์’ อัดโปรโมชัน ซิดนีย์-กรุงเทพ เริ่มต้น 5,990 บาทต่อเที่ยว กระตุ้นกระเเสการท่องเที่ยวต่อเนื่อง เตรียมเเผนเพิ่มเครื่องเป็น 11 ลำภายในสิ้นปี และทยอยรับเพิ่มอีกปีละ 3-5 ลำ
Category: ธุรกิจ-เศรษฐกิจ, business, การตลาดและแบรนด์, brand-and-marketing
Tags: 

Highlights:
- ความถี่ 6 เที่ยวบินต่อสัปดาห์ ตั้งเเต่ 1 ธันวาคม 2567


- เดินทางได้ 1 ธันวาคม 2567-31 มีนาคม 2568 

- เตรียมเเผนเพิ่มเครื่องเป็น 11 ลำภายในสิ้นปี และทยอยรับเพิ่มอีกปีละ 3-5 ลำ

Content:

ไทยแอร์เอเชีย เอ็กซ์ กระตุ้นกระเเสการท่องเที่ยวต่อเนื่อง โดยกลับมาบินตรง “ซิดนีย์-กรุงเทพ(ดอนเมือง)” ด้วยความถี่ 6 เที่ยวบินต่อสัปดาห์ ตั้งเเต่ 1ธันวาคม 2567 พร้อมจัดโปรโมชั่นบินคุ้มพาทุกคนบินไปได้ไกลขึ้น จากดอนเมือง สู่ซิดนีย์ ราคาเริ่มต้น 5,990 บาทต่อเที่ยว หรือเลือกบินแบบ Fly Thru จากภูเก็ต กระบี่ หาดใหญ่ เชียงใหม่ เชียงราย (ต่อเครื่องที่ดอนเมือง) สู่ซิดนีย์ ราคารวมเริ่มต้นที่ 10,027 บาทต่อเที่ยว โปรโมชั่นสำหรับการสำรองที่นั่งตั้งเเต่ 19-25 สิงหาคม 2567 เป็นต้นไป เดินทางได้ 1 ธันวาคม 2567-31 มีนาคม 2568 ที่ AirAsia MOVE 

ทั้งนี้ในช่วงปลายปีไทยแอร์เอเชีย เอ็กซ์ ได้เพิ่มความถี่บินให้ทุกคนบินสะดวกเลือกได้มากขึ้น สู่โตเกียว 18 เที่ยวบินต่อสัปดาห์ โอซาก้า 14 เที่ยวบินต่อสัปดาห์ ซัปโปโร 7 เที่ยวบินต่อสัปดาห์ นาโกย่า 4 เที่ยวบินต่อสัปดาห์ โซล(เกาหลีใต้) 14 เที่ยวบินต่อสัปดาห์ เซี่ยงไฮ้ 7 เที่ยวบินต่อสัปดาห์ และออสเตรเลีย(เริ่มบิน 1 ธันวาคม) 6 เที่ยวบินต่อสัปดาห์

ธรรศพลฐ์ เเบเลเว็ลด์ ประธานเจ้าหน้าที่บริหาร สายการบินไทยแอร์เอเชีย เอ็กซ์ กล่าวว่า ช่วงปลายปีเป็นฤดูแห่งการท่องเที่ยวเดินทาง ทำให้ไทยแอร์เอเชีย เอ็กซ์ เพิ่มฝูงบินเเละความถี่บินเส้นทางต่าง ๆ เพื่อตอบรับปริมาณการเดินทางที่มากขึ้น ทั้งตลาดญี่ปุ่น เกาหลีใต้ เเละจีน ที่ได้รับความนิยมอย่างดี เเละเส้นทางบินตรงสู่ซิดนีย์ ประเทศออสเตรเลีย ที่กลับมาบินตั้งเเต่ 1 ธันวาคม 2567 โดยเพิ่มความถี่บินเป็น 6 เที่ยวบินต่อสัปดาห์ บินทุกวันจันทร์ อังคาร (2 เที่ยวบิน) พุธ ศุกร์ และเสาร์ ให้ทุกคนสามารถบินได้ไกลขึ้นจากท่าอากาศยานดอนเมือง ในราคาที่คุ้มค่า และมั่นใจได้ในมาตรฐานบริการที่ดี

“สำหรับคนไทยจากภูมิภาคต่าง ๆ ไม่ว่าจะภูเก็ต กระบี่ หาดใหญ่ เชียงใหม่ เชียงราย ก็สามารถบินแบบเชื่อมต่อสะดวก Fly Thru กับไทยแอร์เอเชีย เอ็กซ์ได้ โดยต่อเครื่องที่ดอนเมือง สู่โตเกียว โอซาก้า ซัปโปโร นาโกย่า โซล เซี่ยงไฮ้ และซิดนีย์ ซึ่งสะดวกมาก ผ่านด่านตรวจคนเข้าเมืองเเละรับกระเป๋าครั้งเดียวที่ปลายทางได้เลย ซึ่งไทยแอร์เอเชียได้จัดโปรโมชั่นราคาพิเศษ เพื่อให้สามารถวางเเผนการท่องเที่ยวล่วงหน้าช่วงปลายปีด้วยกัน” 

ปัจจุบันสายการบินไทยแอร์เอเชีย เอ็กซ์ มีเครื่องบินแอร์บัส เอ330 จำนวน 8 ลำประจำการฝูงบิน เเละมีเเผนเพิ่มเครื่องเป็น 11 ลำภายในสิ้นปี และทยอยรับเพิ่มอีกปีละ 3-5 ลำสอดคล้องกับการเติบโตเเละปริมาณการเดินทางที่มากขึ้น โดยปัจจุบันมีเส้นทางบินจากกรุงเทพฯ สู่ 7 เส้นทาง คือ โตเกียว โอซาก้า ซัปโปโร นาโกย่า (ญี่ปุ่น) โซล (เกาหลีใต้) เซี่ยงไฮ้ (จีน) และซิดนีย์ (ออสเตรเลีย)

Credit:
- กองบรรณาธิการ SPACEBAR


========================================

ID: 18938
Title: ‘ทักษิณ’ เข้าตึกชิน 3 สังเกตการณ์ ‘นายกฯอิ๊งค์’ เตรียมประชุม กก.บห.เพื่อไทย
Slug: thaksin-attends-meeting-of-pheu-thai-mps
Published At: 2024-08-20 12:00:25
Locale: th
Excerpt: ‘ทักษิณ’ เข้าตึกชินวัตรทาวเวอร์ 3 ทักทายสื่อ บอกมาสังเกตการณ์ ขณะ ‘นายกฯอิ๊งค์’ เตรียมนำประชุม สส.เพื่อไทย บ่ายวันนี้
Category: การเมือง, politics, การเมืองระดับชาติ, national
Tags: 

Highlights:
- ‘ทักษิณ’ เข้าตึกชินวัตรทาวเวอร์ 3 ทักทายสื่อ บอกมาสังเกตการณ์ 
- ขณะ ‘นายกฯอิ๊งค์’ เตรียมนำประชุม สส.เพื่อไทย บ่ายวันนี้

Content:

ผู้สื่อข่าวรายงาน (20 สิงหาคม 2567) **ทักษิณ ชินวัตร** อดีตนายกรัฐมนตรี ได้เดินทางมาที่อาคารชินวัตรทาวเวอร์ 3 ด้วยสีหน้าที่ยิ้มแย้มแจ่มใส โดยนายทักษิณได้เดินเข้ามาทักทายสื่อมวลชนและสอบถามความเป็นอยู่ของสื่อมวลชนที่มารอติดตามการทำข่าวการประชุมกรรมการบริหารพรรคของพรรคเพื่อไทย (พท.) บริเวณทางขึ้นอาคารชินวัตรด้วย

ผู้สื่อข่าวสอบถามกำหนดการแถลงข่าวของรัฐบาลในช่วงต้นเดือนหน้าว่าจะเป็นประเด็นอะไร **ทักษิณ** กล่าวว่า _**“ไม่รู้ ต้องถามท่านนายกฯ”**_ พร้อมหัวเราะ ก่อนที่กล่าวทิ้งท้ายว่า _**“ผมเป็นคนสังเกตการณ์”**_

ขณะที่ความเคลื่อนไหวของ นายกรัฐมนตรี **แพทองธาร ชินวัตร** วันนี้มีรายงานว่าจะปฏิบัติภารกิจส่วนตัว ก่อนที่จะเดินทางเข้ามาที่อาคารชินวัตร 3 เพื่อร่วมประชุม สส.พรรคเพื่อไทยประจำสัปดาห์ในช่วงเวลา 15.00 น.

Credit:
- กองบรรณาธิการ SPACEBAR


========================================

ID: 18936
Title: ไร้กังวลเช็กเข้มคุณสมบัติ! ‘ภูมิใจไทย’ ส่งรายชื่อ รมต.แล้ว
Slug: bhumjaithai-party-list-of-names-of-people-who-will-be-ministers-has-been-sent
Published At: 2024-08-20 11:28:00
Locale: th
Excerpt: ‘อนุทิน’ เผยส่งรายชื่อรัฐมนตรีในส่วนของ ‘ภูมิใจไทย’ แล้ว ยันไร้กังวล แม้เที่ยวนี้ตรวจคุณสมบัติเข้ม ลั่นพิสูจน์ด้วยหลักฐาน ดีกว่าใช้ความรู้สึก 
Category: การเมือง, politics
Tags: 

Highlights:
- ‘อนุทิน’ เผยส่งรายชื่อรัฐมนตรีในส่วนของ ‘ภูมิใจไทย’ แล้ว 
- ยันไร้กังวล แม้เที่ยวนี้ตรวจคุณสมบัติเข้ม ลั่นพิสูจน์ด้วยหลักฐาน ดีกว่าใช้ความรู้สึก 

Content:

**อนุทิน ชาญวีรกูล** รองนายกรัฐมนตรี และ รมว.มหาดไทย ในฐานะหัวหน้าพรรคภูมิใจไทย เผยความคืบหน้าการเสนอชื่อบุคคลที่จะเป็นรัฐมนตรีในส่วนของพรรคภูมิใจไทย ว่า เพิ่งให้ ไตรศุลี ไตรสรณกุล เลขานุการ รมว.มหาดไทย ในฐานะนายทะเบียนสมาชิกพรรคภูมิใจไทย นำรายชื่อไปส่งแก่ผู้บริหารพรรคเพื่อไทย

ส่วนจะเป็นชื่อและตำแหน่งรัฐมนตรีเดิมใช่หรือไม่นั้น อนุทิน กล่าวว่า เราต้องส่งรายชื่อให้นายกรัฐมนตรี เพื่อพิจารณา ฉะนั้นไม่สมควรหากจะเปิดเผยอะไรก่อน เพราะเป็นเรื่องที่นายกฯ ต้องนำขึ้นทูลเกล้าฯ ทางพรรคฯ จึงนำส่งรายชื่อให้ท่านไปพิจารณาแล้ว

เมื่อถามว่า พรรคภูมิใจไทยกังวลหรือไม่ที่การเสนอชื่อคณะมนตรี (ครม.) ในครั้งนี้ ตรวจคุณสมบัติเข้มกว่าครั้งที่ผ่านมา อนุทิน ยืนยันว่า ไม่กังวล เพราะคนที่จะเป็นรัฐมนตรีต้องพร้อมตรวจคุณสมบัติ

ถือว่าเป็นเรื่องดีเสียอีก ตรวจเช็กสุขภาพไปในตัว

สำหรับกรณี ชาดา ไทยเศรษฐ์ รมช.มหาดไทย ต้องตรวจคุณสมบัติอะไรพิเศษหรือไม่นั้น อนุทิน ชี้แจงว่า เจ้าตัวเป็นรัฐมนตรีมา 1 ปีแล้ว และเป็น สส.มากี่สมัยแล้ว ฉะนั้นเราต้องใช้เอกสารหลักฐานข้อเท็จจริงที่พิสูจน์ได้

หากจะไปใช้ความรู้สึก ก็ไม่ควร และเท่าที่ทราบ เลขาธิการคณะมนตรีมีหน้าที่ต้องตรวจสอบประวัติของผู้ที่จะดำรงตำแหน่งรัฐมนตรี ถ้าท่านมีข้อสงสัย หรือมีหน่วยงานใดสอบถาม ก็จะต้องสอบถามไปที่เจ้าตัวทุกคน และบุคคลเหล่านั้นก็ต้องชี้แจง ซึ่งการชี้แจงใดไม่มีอะไรดีเท่าเอกสาร ซึ่งก็ถือว่าจบ แต่ยืนยันว่า พรรคภูมิใจไทยก็ตรวจสอบบุคคลที่ถูกเสนอชื่อเป็นรัฐมนตรี ไม่ใช่ส่งใครสุ่มสี่สุ่มห้า และทุกคนก็รับรองว่าตัวเองเป็นสำคัญแล้ว

Credit:
- กองบรรณาธิการ SPACEBAR
- ศุภกิจ พิทักษ์บ้านโจด


========================================

ID: 18935
Title: ‘มาเซราติ จีที2 สตราดาเล่’ เปิดตัวครั้งแรกในโลก
Slug: economic-business-auto-maserati-gt2-stradale
Published At: 2024-08-20 11:23:05
Locale: th
Excerpt: ‘มาเซราติ จีที2 สตราดาเล่’ เปิดตัวครั้งแรกในโลก ทำความเร็วสูงสุดได้มากกว่า 320 กม./ชม.
Category: ธุรกิจ-เศรษฐกิจ, business, ยานยนต์, auto-and-vehicle
Tags: 

Highlights:
- ผสมผสานด้านเทคนิคและดีไซน์ ระหว่างรถ 2 รุ่น คือ จีที2 กับ เอ็มซี20


- ความเร็วจาก 0-100 กิโลเมตรต่อชั่วโมงภายในเวลาเพียง 2.8 วินาที

- เปิดโอกาสให้ปรับแต่งหรือเลือกฟีเจอร์ได้ในแบบที่ต้องการ

Content:

มาเซราติ จีที2 สตราดาเล่ (GT2 Stradale) ซูเปอร์คาร์รุ่นใหม่จากมาเซราติ ได้รับเกียรติเปิดตัวเป็นครั้งแรกในโลก ภายในงาน มอนเทอเรย์ คาร์ วีค 2024 (Monterey Car Week) รัฐแคลิฟอร์เนีย สหรัฐอเมริกา

**มาเซราติ จีที 2 สตราดาเล่** ถือได้ว่าเป็นสุดยอดแห่งความเหนือระดับและความสปอร์ตแบบเอ็กซ์คลูซีฟ และเป็นผลจากความร่วมมือทั้งด้านเทคนิคและดีไซน์ระหว่างรถ 2 รุ่นคือ มาเซราติ จีที2 ซึ่งเป็นผลงานชั้นเลิศด้านสมรรถนะที่สร้างสรรค์ขึ้นเพื่อใช้ในการหวนคืนสนามแข่ง กับมาเซราติ เอ็มซี20 ซึ่งเป็นรถระดับไอคอนของค่ายตรีศูลที่โดดเด่นด้านดีไซน์

มาเซราติเริ่มต้นสร้างสรรค์รถยนต์บนพื้นฐานที่ยอดเยี่ยม เป็นการผสานความสุดยอดในด้านการแข่งในสนามและการใช้งาน บนท้องถนนทั่วไป โดยการส่งต่อจุดเด่นที่เป็นเอกลักษณ์ของรถแข่ง และส่งเสริมให้ซูเปอร์สปอร์ตคาร์ยอดนิยมนี้มีวิวัฒนาการอย่างต่อเนื่อง 

มาเซราติ จีที 2 สตราดาเล่ ผสานการถ่ายทอดเทคโนโลยีเชิงลึกด้านสมรรถนะซึ่งปกติแล้วจะเป็นจุดเด่นของรถแข่ง เข้ากับคุณสมบัติสุดยอดของเอ็มซี20 ผลลัพธ์ คือ ยนตรกรรมซูเปอร์สปอร์ตคาร์ที่โดดเด่นทั้งในด้านรูปลักษณ์และสมรรถนะแบบรถแข่ง ขณะเดียวกันก็ยังคงให้อารมณ์ในการขับขี่และความสบายในทุกสถานการณ์ รวมทั้งให้ประสบการณ์ในการขับขี่ที่เหนือระดับตามมาตรฐานของมาเซราติ

**มาเซราติ จีที2 สตราดาเล่** สามารถทำความเร็วสูงสุดได้มากกว่า 320 กิโลเมตรต่อชั่วโมง ให้พลังสูงสุด 640 แรงม้า (มากกว่าเอ็มซี20 10 แรงม้า) แต่มีน้ำหนักรวมลดลงถึง 60 กิโลกรัม สามารถทำความเร็วจาก 0-100 กิโลเมตรต่อชั่วโมงภายในเวลาเพียง 2.8 วินาที จึงให้สมรรถนะและการขับขี่ที่เหนือระดับ ซึ่งส่วนหนึ่งเป็นผลมาจากการออกแบบตามหลักอากาศพลศาสตร์ที่ยอดเยี่ยม และดีไซน์ที่โดดเด่นซึ่งสืบทอดมาจากรถแข่งรุ่นอื่น **เมื่ออยู่หลังพวงมาลัย จะรู้สึกได้ถึงอารมณ์การขับขี่รถแข่งที่มีโอกาสจะเป็นสุดยอดของโลกได้อย่างแท้จริง**

มาเซราติ จีที2 สตราดาเล่ มีฟีเจอร์มากมาย และเปิดโอกาสให้ปรับแต่งหรือเลือกฟีเจอร์ได้ในแบบที่เป็นเอกลักษณ์ตามต้องการ ไม่ว่าจะเพื่อเพิ่มสมรรถนะเพื่อรูปลักษณ์ที่โดดเด่นสะดุดตา หรือตามโครงการฟูออริเซรี และการตั้งค่าพิเศษ (ขึ้นอยู่กับเงื่อนไขของแต่ละตลาด)

“มาเซราติ จีที2 สตราดาเล่ เป็นรถยนต์ที่มีเอกลักษณ์ มีการผสานรวมความเป็นเจ้าตำนานในสนามแข่งของมาเซราติ และสะท้อนพัฒนาการของรถระดับไอคอน คือรถยนต์ในตระกูล เอ็มซี20 ไปพร้อมกัน จีที2 สตราดาเล่ ถูกรังสรรค์มาสำหรับการขับขี่ในทุกวัน โดยพัฒนาขึ้นจากความปรารถนาที่จะส่งมอบความเป็นเลิศด้านเทคนิค นวัตกรรม การออกแบบ เติมเต็มอารมณ์ในการขับขี่ให้แก่ลูกค้า ขณะเดียวกัน เราได้สร้างสรรค์โซลูชั่นสำหรับรถที่ออกแบบมาเฉพาะใช้ในสนามแข่ง ซึ่งเป็นหัวใจและดีเอ็นเอด้านการแข่งขันของมาเซราติ ในอีกด้านหนึ่ง  เรายังการันตีได้ถึงความสบายที่มาพร้อมระบบช่วยเหลือผู้ขับขี่ที่ทันสมัย มาเซราติ จีที2 สตราดาเล่ จึงเป็นยนตรกรรมที่   สนองทุกความต้องการของลูกค้าที่เป็นแฟนพันธุ์แท้ และเป็นผลงานที่สะท้อนถึงแก่นแท้ของแบรนด์มาเซราติได้เป็นอย่างดี” 

ในการเปิดตัวครั้งแรกในโลกของมาเซราติ จีที2 สตราดาเล่ในงาน The Quail มาเซราติยังได้นำรถอีก 2 รุ่นมาโชว์โฉม ได้แก่ เอ็มซี20 ไอคอนา (MC20 Icona) ซึ่งมาปรากฏโฉมครั้งแรกในทวีปอเมริกาเหนือ และ เอ็มซีเอ็กซ์ตรีมา (MCXtrema) ที่ ลากูนา เซกา ในพิธีส่งมอบรถแข่งทรงพลังคันแรกจากมาเซราติ

**เอ็มซี20 ไอคอนา** เปิดตัวครั้งแรกในเดือนมิถุนายนที่ผ่านมา เป็นรถยนต์ตระกูลพิเศษที่สร้างสรรค์ขึ้นเพื่อฉลอง 20 ปีแห่งการหวนคืนสู่สนามแข่งจีที แชมเปียนชิพ และรถยนต์ที่โลกต้องจารึกไว้คือ เอ็มซี20 รถยนต์รุ่นพิเศษนี้จะเป็นรุ่นลิมิเต็ดอิดิชัน ผลิตขึ้นเพียง 20 คันเท่านั้น โดยมีตัวถังสีขาว Bianco Audace Matte และสีน้ำเงิน Blu Stradale เอ็มซี20 ไอคอนาเป็นรถยนต์ที่สร้างขึ้นเพื่อเป็นที่ระลึกของรถยนต์สำหรับขับขี่บนท้องถนนทั่วไปอีกรุ่นหนึ่งคือ เอ็มซี20 สตราดาเล่ รุ่นปี 2547 ซึ่งมีบุคลิกคล้ายกัน และติดตั้งเครื่องยนต์ 12 สูบที่พัฒนามาจากเครื่องยนต์ของเฟอร์รารี่ ยนตรกรรมรุ่นดังกล่าวสะท้อนถึงจุดเด่นของ ค่ายตรีศูลด้านสมรรถนะอันเหนือชั้น และผลิตขึ้นเพื่อขออนุมัติประเภทในการเข้าร่วมแข่งขันจีที

ในปีนี้ เอ็มซีเอ็กซ์ตรีมา กลับมาโชว์ตัวใน The Quail อีกครั้งหลังจากการเปิดตัวครั้งแรกในโลกเมื่อปี 2566 ที่ผ่านมา และเตรียมพร้อมสำหรับกิจกรรมพิเศษสุดเอ็กซ์คลูซีฟเพื่อฉลองการส่งมอบรถยนต์คันแรก จากทั้งหมด 62 คันที่ผลิตขึ้นทั่วโลกซึ่งถูกจัดขึ้นในวันที่ 18 สิงหาคม ที่ผ่านมา ที่ WeatherTech Raceway Laguna Seca รถคันนี้ผลิตขึ้นเพื่อการขออนุมัติประเภทเพื่อเข้าร่วมการแข่งขันเท่านั้น มีกำลังสูงสุดถึง 730 แรงม้า และมีรูปลักษณ์ที่ปราดเปรียวสะดุดตา เอ็มซีเอ็กซ์ตรีมา เป็นรถที่มีความพิเศษ ได้แก่ เป็นรถซูเปอร์สปอร์ตสำหรับลูกค้าเฉพาะกลุ่มที่ให้ความสำคัญเป็นพิเศษกับสมรรถนะ และความเป็นเลิศ ด้านเทคนิค มาเซราติ เอ็มซีเอ็กซ์ตรีมา เป็นรถแข่งสัญชาติอิตาลีที่ทรงพลังที่สุด เป็นยนตรกรรมที่น่าตื่นตาตื่นใจในทุกมิติและจะเป็นผู้กำหนดอนาคตของค่ายตรีศูล รวมถึงยกระดับจิตวิญญาณแห่งความเป็นรถแข่งขึ้นไปยิ่งกว่าเดิม

Credit:
- กองบรรณาธิการ SPACEBAR


========================================

ID: 18934
Title: ‘บิ๊กป๊อด’ ท่องคาถาไม่รู้! ปัดตอบ ‘ธรรมนัส’ หลุดโผ ครม. 
Slug: patcharawat-wongsuwan-20-aug-2024-part1
Published At: 2024-08-20 11:12:23
Locale: th
Excerpt: ‘บิ๊กป๊อด’ ท่องคาถาไม่รู้ๆ ปัดตอบสารพัดปัญหา พปชร. ลั่นไม่รู้ ‘ธรรมนัส’ หลุดเก้าอี้ ปัดตอบตัวเองยังมีชื่อเป็น ‘รมต.’ หรือไม่

Category: การเมือง, politics, การเมืองระดับชาติ, national
Tags: 

Highlights:
- ‘บิ๊กป๊อด’ ท่องคาถาไม่รู้ๆ ปัดตอบสารพัดปัญหา พปชร. ลั่นไม่รู้ ‘ธรรมนัส’ หลุดเก้าอี้ ปัดตอบตัวเองยังมีชื่อเป็น ‘รมต.’ หรือไม่


Content:

ก่อนประชุมคณะรัฐมนตรี ชุดรักษาการ ที่ทำเนียบวันนี้ (20 ส.ค.) **พล.ต.อ.พัชรวาท วงษ์สุวรรณ รองนายกรัฐมนตรี และรัฐมนตรีว่าการทรัพยากรธรรมชาติและสิ่งแวดล้อม** ให้สัมภาษณ์กรณีโควตารัฐมนตรีของพรรคพลังประชารัฐ (พปชร.) ว่า **ส่งชื่อไปแล้วแต่นิ่งหรือไม่นั้น ไม่ทราบ** ส่วนชื่อของ **ร.อ.ธรรมนัส พรหมเผ่า** ยังมีอยู่ในโผครม. หรือไม่ พล.ต.อ.พัชรวาท กล่าวว่า “ไม่รู้เหมือนกัน ไม่ทราบๆ” 

ส่วนการที่คณะรัฐมนตรี (ครม.) ชุดนี้มีการตรวจสอบคุณสมบัติที่เข้มขึ้นทำให้ ร.อ.ธรรมนัส อาจถูกตรวจสอบอดีตและหลุดเก้าอี้ไป พล.ต.อ.พัชรวาท ระบุ ไม่รู้ **ยืนยันว่าได้คุยกับ พล.อ.ประวิตร วงษ์สุวรรณ หัวหน้าพรรคพลังประชารัฐแล้ว ไม่มีอะไร** 

เมื่อถามว่าชื่อที่ส่งไปมีชื่อของ พล.ต.อ.พัชรวาท ด้วยหรือไม่ พล.ต.อ.พัชรวาท ระบุ การส่งชื่อว่าที่รัฐมนตรีในสัดส่วนของพรรคพลังประชารัฐ **ได้ส่งผ่าน** **สันติ พร้อมพัฒน์** ต้องไปถามสันติเอง 

ส่วนกรณีที่ พล.อ.ประวิตร โทรเคลียร์กับ ทักษิณ ชินวัตร เกี่ยวกับกระแสข่าวรัฐบาลไม่เอาตระกูลวงษ์สุวรรณแล้ว เพล.ต.อ. พัชรวาท ตอบว่า ไม่ทราบ

ขณะที่เมื่อช่วงเช้าที่ผ่านมา ภูมิธรรม เวชยชัย ระบุอยากแกนนำให้พรรคพลังประชารัฐต่อสายแค่คนเดียวเพราะแกนนำพรรค 3 คน ต่างต่อสายถึงพรรคเพื่อไทยถึง 3 คน พล.ต.อ. พัชรวาท ถามกลับว่า **ใครต่อสาย 3 คน พร้อมหัวเราะ** 

นอกจากนี้ **พล.ต.อ.พัชรวาท ปฏิเสธที่จะตอบคำถามถึงการที่มีสมาชิกพรรคประกาศจะลาออก** และปัญหาขัดแย้งภายในพรรค รวมถึงปัญหาที่ ร.อ.ธรรมนัส อาจหลุดเก้าอี้รัฐมนตรี **พล.ต.อ.พัชรวาท ตอบเพียงว่า ไม่รู้ ไม่รู้ คนตั้งเป็นนายกรัฐมนตรี ก่อนที่จะหัวเราะออกมา**

Credit:
- กองบรรณาธิการ SPACEBAR


========================================

ID: 18933
Title: ‘สุทิน-เกรียง - พิมพ์ภัทรา - จักรพงษ์’ 3 บุคคลคาดพ้น ‘ครม.’ ให้สัมภาษณ์
Slug: 3-persons-released-cabinet
Published At: 2024-08-20 11:08:25
Locale: th
Excerpt: ตอบกันสั้นๆ 'สุทิน'บอกไม่รู้หลุดเก้าอี้ กห. หรือไม่ ย้ำมั่นใจการทำงานของตัวเอง ‘พิมพ์ภัทรา’ โยนถาม หัวหน้าพรรค รทสช. หลังมีกระแสข่าวเปลี่ยนเก้าอี้ รมว.อุตฯ ขณะที่ ‘จักรพงษ์’ บอก เดี๋ยวก็รู้ หลังมีชื่อหลุด ครม. ส่วน ‘เกรียง’ บอก ค่อยว่ากัน 
Category: การเมือง, politics, การเมืองระดับชาติ, national
Tags: 

Highlights:
- ตอบกันสั้นๆ ‘พิมพ์ภัทรา’ โยนถาม หัวหน้าพรรค รทสช. หลังมีกระแสข่าวเปลี่ยนเก้าอี้ รมว.อุตฯ 
- ขณะที่ ‘จักรพงษ์’ บอก เดี๋ยวก็รู้ หลังมีชื่อหลุด ครม. 
- ส่วน ‘เกรียง’ บอก ค่อยว่ากัน 

Content:

**'สุทิน​ คลังแสง'** รมว.กลาโหม​ ให้สัมภาษณ์ถึงกระแสข่าวการหลุดจากเก้าอี้รมว.กลาโหมว่า **"ไม่เป็นไร"**

เมื่อถามว่า ได้พูดคุยกับ **'ทักษิณ​ ชินวัตร'**​ อดีตนายกรัฐมนตรีหรือไม่ สุทิน กล่าวว่า ยังไม่คุยและก็ยังไม่ควร รวมไปถึงยังไม่ได้พูดคุยกับ **'แพทองธาร ชินวัตร'** นายกรัฐมนตรี ทั้งนี้ ตนยังคงมั่นใจในการทำงานของตน ซึ่งในส่วนของกระทรวงกลาโหมก็ยังมีงานที่ต้องทำอีกเยอะ 

  
เมื่อถามว่า เรื่องของการปฏิรูปกองทัพจะไร้รอยต่อหรือไม่​ สุทิน กล่าวว่า ใครมาอยู่ก็ต้องทำต่อ​ เมื่อถามว่า ยังคงมั่นใจหรือไม่ว่ายังไม่หลุดตำแหน่งรมว.กลาโหม​ สุทิน กล่าวว่า​ ไม่รู้​ ก่อนจะขอตัวขึ้นลิฟท์ เพราะท้องเสียจริงๆ

มุมของ **‘พิมพ์ภัทรา วิชัยกุล’** รัฐมนตรีว่าการกระทรวงอุตสาหกรรม ให้สัมภาษณ์ถึงกรณีมีกระแสข่าวว่าพรรครวมไทยสร้างชาติ (รทสช.) มีการเปลี่ยนเก้าอี้ รมว.อุตสาหกรรม ว่า ขอให้ไปถามหัวหน้าพรรค เมื่อถามอีกว่า รับได้หรือไม่ พิมพ์ภัทรา ไม่ตอบคำถามเพียงกล่าวว่า **“ขอบคุณนะคะ”** 

ด้าน **‘จักรพงษ์ แสงมณี’** รัฐมนตรีประจำสำนักนายกรัฐมนตรี เดินทางมาประชุมคณะรัฐมนตรี (ครม.) ผู้สื่อข่าวพยายามสอบถามว่า มีกระแสข่าวว่าอาจจะหลุดจากตำแหน่งรัฐมนตรี ทางแกนนำพรรคเพื่อไทยได้แจ้งให้ทราบหรือยัง จักรพงศ์ ตอบว่า **“เดี๋ยวก็รู้”** เมื่อถามย้ำว่า มีสัญญาณอะไรแจ้งมาแล้วหรือไม่ จักรพงษ์ ปฏิเสธที่จะตอบข้อซักถามและเดินขึ้นตึกบัญชาการ 1 ทันทีเพื่อร่วมประชุม ครม. 

ขณะที่ **‘เกรียง กัลป์ตินันท์’** รัฐมนตรีช่วยกระทรวงมหาดไทย ให้สัมภาษณ์ถึงกรณีกระแสข่าวถูกปรับครม.ความชัดเจนเป็นอย่างไร เกรียง ตอบเพียงสั้นๆ แค่ว่า **“ค่อยว่ากัน”**

Credit:
- กองบรรณาธิการ SPACEBAR


========================================

ID: 18932
Title: ไม่เคยผิดจริยธรรม! ลั่น ผมไม่พร้อมตรงไหน? 
Slug: chada-cabinet-20aug2024
Published At: 2024-08-20 11:04:24
Locale: th
Excerpt: ‘ชาดา’ ลั่น ไม่เคยทำผิดจริยธรรม
Category: การเมือง, politics, การเมืองระดับชาติ, national
Tags: 

Highlights:
- ‘ชาดา’ ลั่น ไม่เคยทำผิดจริยธรรม
- ย้อนถามหน้าตาผมมีคุณสมบัติไม่ดีหรือ ยันไม่กังวล สบายดี

Content:

ชาดา ไทยเศรษฐ์ รมช.มหาดไทย ให้สัมภาษณ์ถึงเรื่องการจัดตำแหน่งรัฐมนตรีของพรรคภูมิใจไทย (ภท.) ว่า ในเรื่องตำแหน่งนั้นแล้วแต่พรรค ส่วนกระแสข่าวในเรื่องของคุณสมบัติต่างๆ นั้น อยากจะถามว่าข่าวมาจากไหน ก็มาจากสื่อมวลชนทั้งสิ้น และที่ไม่ได้ไปร่วมพิธีรับสนองพระบรมราชโองการโปรดเกล้าฯ แต่งตั้ง แพทองธาร ชินวัตร ดำรงตำแหน่งนายกรัฐมนตรีคนที่ 31 เพราะว่าป่วย ก็กลายเป็นการไปตีความกัน เรื่องเกิดจากสื่อฯ ไม่ได้เกิดจากใคร และพรรคก็ส่งชื่อไปแล้ว หัวหน้าพรรคได้บอกเรียบร้อยแล้ว ทุกอย่างของพรรคภูมิใจไทยเหมือนเดิม แค่นั้น 

เมื่อผู้สื่อข่าวถามย้ำถึงเรื่องคุณสมบัติ ชาดา กล่าวย้อนถามว่า “คุณสมบัติของผมไม่พร้อมตรงไหน ผมไม่ได้มีคดีหรือมีอะไร มีคดีก็ชนะคดีหมด ตรวจสอบไปแล้วครั้งหนึ่ง หน้าตาผมคุณสมบัติไม่ดีหรือ ทุกอย่างเป็นไปตามการเมือง มาแล้วก็ต้องไป ไม่ได้กังวลอะไรเลย ที่พรรคใช้งาน หัวหน้าจะใช้งานหรือไม่ และอยู่ที่นายกรัฐมนตรีจะเป็นผู้พิจารณาทั้งหมด” 

พร้อมยืนยันว่า ไม่เคยไปผิดจริยธรรมที่ไหน จริยธรรมมันเป็นนามธรรม และถ้าจะตีความจริงๆ ส่วนตัวยังไม่รู้ว่ามันคืออะไร แต่ยืนยันว่าตนไม่เคยผิดจริยธรรมที่ไหน 

เมื่อถามว่า จากการวินิจฉัยของศาลรัฐธรรมนูญที่ผ่านมา เราต้องเตรียมคนไว้รองรับหรือไม่หากเกิดอุบัติเหตุ ชาดา กล่าวว่า เรื่องการตีความของศาลตนต้องขออนุญาต ขอพูดแค่นี้ และยืนยันว่าไม่มีอะไรกังวล สบายดี

Credit:
- กองบรรณาธิการ SPACEBAR
- ศุภกิจ พิทักษ์บ้านโจด


========================================

ID: 18931
Title: ‘ประชาชาติ’ ปัด! แลกเก้าอี้ประธานสภาฯ
Slug: tawee-cabinet-20aug2024
Published At: 2024-08-20 10:31:00
Locale: th
Excerpt: ‘ทวี’ เผย ‘ประชาชาติ’ เตรียมเคาะชื่อรัฐมนตรีส่ง ‘เพื่อไทย’ บ่ายนี้
Category: การเมือง, politics, การเมืองระดับชาติ, national
Tags: 

Highlights:
- ‘ทวี’ เผย ‘ประชาชาติ’ เตรียมเคาะชื่อรัฐมนตรีส่ง ‘เพื่อไทย’ บ่ายนี้ 
- ไม่หวั่นปมคุณสมบัติ ปัดแลกเก้าอี้ ปธ.สภาฯ

Content:

พ.ต.ท.ทวี สอดส่อง รัฐมนตรีว่าการกระทรวงยุติธรรม ในฐานะหัวหน้าพรรคประชาชาติ (ปช.) ให้สัมภาษณ์ถึงการเสนอชื่อรัฐมนตรีในสัดส่วนของพรรคประชาชาติว่า ยังไม่ได้คุยอย่างเป็นทางการ เพราะการเข้าร่วมรัฐบาลจะเป็นไปตามข้อบังคับพรรค ทั้งนี้ พรรคจะประชาชาติจะเข้าร่วมรัฐบาลส่วนไหน ก็ยังไม่ได้คุยกันชัดเจน พูดคุยกันอย่างไม่เป็นทางการเพียงว่า พรรคประชาชาติจะได้ 1 กระทรวง 

เมื่อถามถึงกระแสข่าวว่า พรรคประชาชาติจะขอแลกเก้าอี้ประธานสภาผู้แทนราษฎร กับเก้าอี้รัฐมนตรี พ.ต.ท.ทวี กล่าวว่า ไม่เคยได้ยินเรื่องนี้ โดยชื่อของรัฐมนตรีที่จะถูกเสนอเป็นไปตามกระบวนการ จะต้องส่งภายในวันนี้ ส่วนจะมีเพียงชื่ออย่างเดียวหรือยืนยันกระทรวงไปด้วยนั้น กรรมการบริหารพรรคจะเป็นผู้พิจารณาในช่วงบ่ายวันนี้ หากประชุมเสร็จสิ้นก็จะส่งชื่อทันที

พ.ต.ท.ทวี กล่าวว่า อย่างไรก็ตาม การส่งชื่อรัฐมนตรีจะต้องมีแบบฟอร์มของสำนักงานเลขาคณะรัฐมนตรี เพราะจะต้องมีการตรวจสอบเรื่องคำวินิจฉัยของศาลรัฐธรรมนูญด้วย ขณะที่การตรวจสอบคุณสมบัติเข้มของพรรคเพื่อไทย ก็ไม่มีอะไรเพิ่มเติมขึ้นมา เนื่องจากคำวินิจฉัยของศาลรัฐธรรมนูญมีความชัดเจนอยู่แล้ว

พ.ต.ท.ทวี ยังกล่าวย้ำในช่วงท้ายว่า พรรคประชาชาติมีเอกภาพ และความสามัคคีสูง

Credit:
- กองบรรณาธิการ SPACEBAR


========================================

ID: 18930
Title: ยันชื่อ ‘ว่าที่ รมต.’ ของพปชร. ยังไม่ถึงมือเพื่อไทย! 
Slug: prommin-lertsuridej-20-aug-2024-part1
Published At: 2024-08-20 10:14:54
Locale: th
Excerpt: ‘นพ.พรหมินทร์’ ยันชื่อ ‘ว่าที่ รมต.พปชร.’ ยังไม่ถึงมือ เตือนไม่ส่งก็ไม่ได้ตรวจ รับต้องตรวจสอบเข้มข้นหวั่นซ้ำรอยคำวินิจฉัย ‘เศรษฐา’ เผย ‘เลขาฯครม.’ กำลังประสานทุกหน่วยงาน รับไม่มีเส้นตายส่งชื่อ

Category: การเมือง, politics, การเมืองระดับชาติ, national
Tags: 

Highlights:
- ‘นพ.พรหมินทร์’ ยันชื่อ ‘ว่าที่ รมต.พปชร.’ ยังไม่ถึงมือ เตือนไม่ส่งก็ไม่ได้ตรวจ 

- รับต้องตรวจสอบเข้มข้นหวั่นซ้ำรอยคำวินิจฉัย ‘เศรษฐา’ 
- เผย ‘เลขาฯครม.’ กำลังประสานทุกหน่วยงาน รับไม่มีเส้นตายส่งชื่อ

Content:

ก่อนการประชุมคณะรัฐมนตรี ชุดรักษาการที่ทำเนียบรัฐบาล วันนี้ (20 ส.ค.) **นพ.พรหมินทร์ เลิศสุริย์เดช อดีตเลขาธิการนายกรัฐมนตรี ในฐานะที่ได้รับมอบหมายในการรวบรวมรายชื่อว่าที่รัฐมนตรีจากพรรคร่วมรัฐบาล** เปิดเผยว่า เวลานี้มีการส่งรายชื่อมาแล้ว 2 พรรค แต่ขอยังไม่เปิดเผยรายละเอียด เพราะต้องตรวจสอบอะไรต่างๆ **ส่วนของพรรคพลังประชารัฐ (พปชร.) ยังไม่ได้ส่งมา**

“เบื้องต้นตามหลักการเราต้องมีการเตรียมการทั้งคนเก่าและใหม่ เพื่อให้เกิดความรวดเร็ว ทางสำนักเลขาธิการคณะรัฐมนตรี ได้ทำการประสานและตรวจเช็คในเบื้องต้น ขณะนี้มีรายชื่อที่ส่งมาจากบางพรรคแล้ว ได้พยายามตรวจสอบและขออนุญาตยังไม่เปิดเผย เนื่องจากยังไม่มีอะไรแน่นอน ปกติชื่อของคณะรัฐมนตรีตัวจริงจะรอจนกว่ามีการโปรดเกล้าฯเท่านั้น”

นพ.พรหมินทร์ ระบุ หน้าที่หลักในการตรวจสอบคุณสมบัติ เป็นของเลขาธิการคณะรัฐมนตรี โดย เลขาฯ ต้องตรวจสอบจากหลายๆ หน่วยงาน รวมทั้งกฤษฎีกาด้วย เบื้องต้นได้ประสานงานกับหน่วยงานที่เกี่ยวข้องไว้แล้ว ตั้งแต่วันที่ 19 ส.ค. ซึ่งหน่วยงานที่จะต้องส่งไปตรวจสอบ เช่น สำนักงานตำรวจแห่งชาติ , คณะกรรมการกำกับหลักทรัพย์และตลาดหลักทรัพย์ (ก.ล.ต.) ย้ำทั้งหมดต้องทำอย่างรอบคอบ โดยจะ**ต้องตรวจสอบ ‘ว่าที่ รมต.’ ทุกคน ไม่ว่าใหม่หรือเก่า**

ผู้สื่อข่าวถามว่าจำเป็นจะต้องตรวจลึกลงในรายละเอียดมากขึ้นกว่าเดิม หลังจากที่มีคำวินิจฉัยของศาลรัฐธรรมนูญ กรณีแต่งตั้ง **พิชิต ชื่นบาน** เป็นรัฐมนตรีประจำสำนักนายกรัฐมนตรี และเป็นเหตุให้ **เศรษฐา ทวีสิน** ต้องหลุดจากเก้าอี้นายกรัฐมนตรีหรือไม่ นพ.พรหมินทร์ ยอมรับว่าครับ และโดยปกติต้องตรวจกันลึกอยู่แล้ว และยิ่งมีคำตัดสินของศาลรัฐธรรมนูญออกมาแบบนี้ ต้องย้อนกลับไปตรวจสอบถึงไหนๆ

“ในเมื่อมีคำตัดสินและข้อวินิจฉัยออกมา จากศาลรัฐธรรมนูญ ก็จะต้องเข้มงวดกันขึ้นไปเป็นพิเศษ”


ส่วนมีกรอบเวลาวันสุดท้ายที่จะต้องส่งรายชื่อรัฐมนตรีหรือไม่ นพ.พรหมินทร์ ระบุ **คงไม่มีเส้นตาย ถ้าไม่ได้ส่งก็คงไม่ได้ตรวจ**

Credit:
- กองบรรณาธิการ SPACEBAR


========================================

ID: 18929
Title: พปชร.ไม่ขัดแย้ง! หลังลือ ‘ธรรมนัส’ หลุดโผ
Slug: santi-cabinet-20aug2024
Published At: 2024-08-20 10:14:00
Locale: th
Excerpt: ‘สันติ’ ยันพปชร.ไม่ขัดแย้ง หลังลือ ‘ธรรมนัส’ หลุดโผ
Category: การเมือง, politics, การเมืองระดับชาติ, national
Tags: 

Highlights:
- ‘สันติ’ ปัดตอบคุณสมบัติรมต.เสี่ยงวืด หลังครม.อิ๊งค์ 1 เข้ม ยันพปชร.ไม่ขัดแย้ง หลังลือ ‘ธรรมนัส’ หลุดโผ 
- ด้าน ‘ปกรณ์’ เผยเป็นครั้งแรกร่วมสลค.ตรวจสอบคุณสมบัติ ยังไม่มีส่งชื่อมา

Content:

สันติ พร้อมพัฒน์ รมช.สาธารณสุข ในฐานะรองหัวหน้าพรรคพลังประชารัฐ (พปชร.)ให้สัมภาษณ์ถึงผู้ที่ถูกเสนอชื่อเป็นรัฐมนตรีในสัดส่วนของพรรคพปชร.ลงตัวแล้วหรือยัง โดยสันติ ไม่ได้ตอบคำถาม แต่เมื่อถามย้ำว่า ข่าวที่ออกมาจะทำให้เกิดความขัดแย้งในพรรคพปชร. หรือไม่ สันติ กล่าวว่า ไม่มี จากนั้น สันติไม่ได้ตอบคำถามใดๆ ทั้งประเด็นข้อสงสัยวุฒิการศึกษาและประเด็นวงหารือเสนอชื่อรัฐมนตรีที่ไม่มี ร.อ.ธรรมนัส พรหมเผ่า รมว.เกษตรและสหกรณ์ ในฐานะเลขาธิการพรรค

ด้าน ปกรณ์ นิลประพันธ์ เลขาธิการคณะกรรมการกฤษฎีกา ให้สัมภาษณ์เพียงสั้นๆ ถึงการตรวจสอบรายชื่อผู้ที่จะมาเป็นรัฐมนตรี โดยเฉพาะรายชื่อที่กังวลเรื่องคุณสมบัติว่า ยังไม่มีส่งมา เมื่อถามว่า เท่าที่ดูตามข่าวมีบุคคลที่สุมเสี่ยงหรือไม่ ปกรณ์ ไม่ได้ตอบคำถาม แต่ไม่ได้มีการห้ามพูด ส่วนกระบวนการตรวจสอบจะใช้เวลานานหรือไม่ ปกรณ์ กล่าวว่า ทั้งนี้ถือเป็นครั้งแรกที่คณะกรรมการกฤษฎีกาจะมีการตรวจสอบ เพราะปกติทางสำนักเลขาธิการคณะรัฐมนตรี (สลค.) จะเป็นผู้ตรวจสอบ

Credit:
- กองบรรณาธิการ SPACEBAR


========================================

ID: 18927
Title: มีคนโทรมาหา! ‘ภูมิธรรม’ จี้ ‘พลังประชารัฐ’ เคลียร์เก้าอี้รัฐมนตรีให้จบ 
Slug: phumtham-told-the-ppp-to-finish-the-ministerial-position
Published At: 2024-08-20 10:03:00
Locale: th
Excerpt: ‘ภูมิธรรม’ ลั่้น ‘โผ ครม.ใหม่’ ต้องเสร็จภายในวันนี้ เพราะรัฐบาลต้องรีบตั้ง จี้ ‘พลังประชารัฐ’ เคลียร์เก้าอี้รัฐมนตรีให้จบ หลังมี 3 แกนนำพรรคโทรมาเช็กสถานะ ย้ำคุณสมบุติต้องถูกกฎหมาย-เห็นชอบร่วมกัน ส่งชื่อใครมาต้องตรวจให้ละเอียด ยันยังไร้ ‘ประชาธิปัตย์’ ร่วมก๊วน พร้อมโยนถาม ‘ทักษิณ’ ปมข่าว ‘บิ๊กป้อม’ โทรเคลียร์ใจ
Category: การเมือง, politics
Tags: 

Highlights:
- ‘ภูมิธรรม’ ลั่น ‘โผ ครม.ใหม่’ ต้องเสร็จภายในวันนี้ เพราะรัฐบาลต้องรีบตั้ง 
- จี้ ‘พลังประชารัฐ’ เคลียร์เก้าอี้รัฐมนตรีให้จบ หลังมี 3 แกนนำพรรค โทรมาเช็กสถานะ 
- ย้ำคุณสมบุติต้องถูกกฎหมาย-เห็นชอบร่วมกัน ส่งชื่อใครมาต้องตรวจให้ละเอียด 
- ยันยังไร้ ‘ประชาธิปัตย์’ พร้อมโยนถาม ‘ทักษิณ’ ปมข่าว ‘บิ๊กป้อม’ โทรเคลียร์ใจ


Content:

**ภูมิธรรม เวชยชัย** รองนายกรัฐมนตรี และ รมว.พาณิชย์ ปฏิบัติหน้าที่แทนนายกรัฐมนตรี ชี้แจงถึงการหารือแกนนำพรรคร่วมรัฐบาล เมื่อวานนี้ เพื่อแต่งตั้งคณะรัฐมนตรี (ครม.) ชุดใหม่ นั้นได้ข้อสรุปแล้วหรือไม่ ว่า เมื่อวานนี้เป็นการประชุมปกติของพรรคเพื่อไทย เพื่อดูข้อกฎหมายที่จะเข้าสภาฯ ยังไม่ใช่การประชุมกรรมการบริหารพรรค ซึ่งไม่มีอำนาจโดยตรงที่จะคัดเลือกคนที่จะเข้ามาเป็นรัฐมนตรี

เมื่อถามว่า จะได้ข้อสรุปเมื่อใด เนื่องจากก่อนหน้านี้เคยระบุว่า แต่ละพรรคจะต้องส่งรายชื่อให้ นพ.พรหมินทร์ เลิศสุริย์เดช อดีตเลขาธิการนายกฯ ภายในวันนี้ ภูมิธรรม กล่าวว่า อยู่ที่กรรมการบริหารพรรค จะพิจารณา แต่ตอนนี้ในฐานะที่เป็นผู้ประสานงาน ได้ประสานให้พรรคร่วมรัฐบาลส่งรายชื่อทั้งหมดเข้ามาภายในวันนี้ และได้มอบหมายให้ นพ.พรหมินทร์ เป็นผู้ดำเนินการ แม้จะไม่ได้อยู่ในหน้าที่ แต่เคยทำงานร่วมกับเลขาธิการคณะรัฐมนตรี และเลขาธิการสำนักงานกฤษฎีกา ซึ่งวันนี้น่าจะต้องส่งให้ครบ

ต้องเสร็จภายในวันนี้ เพราะรัฐบาลต้องรีบตั้ง เนื่องจากที่ผ่านมามีข้อวินิจฉัย ดังนั้น ต้องดูคุณสมบัติของรัฐมนตรีให้ละเอียด เนื่องจากต้องใช้เวลาในการตรวจสอบ 2-3 สัปดาห์

ในส่วนของรัฐมนตรีของพรรคพลังประชารัฐ มีความชัดเจนแล้วหรือไม่ เนื่องจากมีกระแสข่าวเรื่องตำแหน่งของ ร.อ.ธรรมนัส พรหมเผ่า รมว.เกษตรและสหกรณ์ ในฐานะเลขาธิการพรรคพลังประชารัฐ ภูมิธรรม กล่าวว่า ยังไม่เห็นแต่ขอให้พรรคพลังประชารัฐไปคุยกันให้จบ

ตอนนี้มีคนโทรมาหาผม 3 คนซึ่งเป็นระดับแกนนำพรรคพลังประชารัฐ และจากที่ผมดูข่าว บอกคนนั้นเป็น คนนั้นไม่ใช่ ซึ่งเราไม่ก้าวล่วง เพราะเป็นเรื่องภายในพรรคพลังประชารัฐ แต่ที่สำคัญต้องชัดเจน เพราะรัฐบาลต้องเป็นเอกภาพและต้องมีกระบวนการที่จะต้องร่วมมือกันทำงาน เพราะการทำงานนโยบายต้องไปด้วยกันจะไม่ปล่อยให้เป็นรูปแบบเดิม

เมื่อถามถึงกรณีพรรคเพื่อไทย ในฐานะแกนนำจัดตั้งรัฐบาล เป็นห่วงคุณสมบัติของ ร.อ.ธรรมนัส นั้น ภูมิธรรม กล่าวว่า วันนี้ทำให้ดีที่สุด และที่ทำอยู่เวลานี้คือ ขอให้ไปตรวจสอบคุณสมบัติให้เข้มข้นและชัดเจน ซึ่งขึ้นอยู่กับเลขาธิการ ครม. และเลขาธิการฯ กฤษฎีกา แต่หลังจากนั้นจะดูอีกครั้งหนึ่ง เนื่องจากเป็นการกรองชั้นแรก

เมื่อถามว่ารายชื่อ ครม.ใหม่ จะเสร็จภายในสัปดาห์นี้หรือไม่ ภูมิธรรม ปฏิเสธว่า เรื่องนี้ไม่ได้อยู่ที่ตัวเอง แต่อยู่ที่เลขาธิการ ครม. และ เลขาธิการฯ กฤษฎีกา ว่าจะดำเนินการแล้วเสร็จเมื่อใด ซึ่งเดิมใช้เวลาเพียง 3 วัน แต่ครั้งนี้จะเข้มงวดขึ้น จึงต้องใช้เวลา พร้อมยืนยันว่า ถึงอย่างไรจะดำเนินการให้เร็วที่สุดด้วยความรอบคอบ

ส่วนกรณีที่ พล.อ.ประวิตร วงษ์สุวรรณ หัวหน้าพรรคพลังประชารัฐ ให้สัมภาษณ์ว่า พรรคเพื่อไทยไม่เอา ร.อ.ธรรมนัส นั้น ภูมิธรรม ชี้แจงว่า เรายังไม่ได้บอกว่าจะเอาใครหรือไม่เอาใคร ยังไม่ได้มีการพูดคุยถึงตัวบุคคล ว่าคนนั้นเอา คนนี้ไม่เอา ซึ่งเป็นเรื่องที่พรรคจะต้องเสนอมา ส่วนคุณสมบัติจะผ่านหรือไม่ต้องอีกเรื่องหนึ่ง

แต่เท่าที่ฟังดู ทุกพรรคก็ส่งคนที่มีคุณภาพมา ซึ่งมันก็ชัดเจนอยู่แล้ว แต่ของพรรคพลังประชารัฐยังมีหลายความเห็น จึงต้องทำความเห็นให้ชัดเจนก่อน อย่างที่บอกพรรคพลังประชารัฐ ติดต่อตนมาถึง 3 คน จึงไม่รู้ว่าจะต้องฟังตรงไหน ซึ่งทั้ง 3 คน ต่างคนต่างโทรหาผม

ผู้สื่อข่าวถามว่า ชื่อของ สันติ พร้อมพัฒน์ รมช.สาธารณสุข ในฐานะรองหัวหน้าพรรคพลังประชารัฐ ที่มีข้อกังวลเรื่องเหตุการณ์อดีต ภูมิธรรม กล่าวว่า ยังไม่ทราบ วันนี้ทุกพรรคสามารถส่งคนที่ตนเองเลือกและต้องการได้ แต่การตั้งคณะรัฐมนตรีจะต้องเห็นชอบร่วมกัน ซึ่งพรรคแกนนำต้องการให้ไปตรวจสอบตามกระบวนการปกติ

เมื่อถามว่า ไม่มีพรรคประชาธิปัตย์เข้ามาร่วมรัฐบาลด้วยใช่หรือไม่ ภูมิธรรม ยืนยันว่า ในวงพรรคร่วมรัฐบาลยังคุยกันอยู่ เท่าที่จับมือกันไปและเสนอชื่อ

ส่วนทาง แพทองธาร ชินวัตร นายกรัฐมนตรี กำชับเรื่องคุณสมบัติเป็นพิเศษใช่หรือไม่ ภูมิธรรม ยอมรับว่า โดยหลักทุกคนต้องทำให้ถูกต้อง เคารพในคำที่วินิจฉัยมา จึงจำเป็นต้องดำเนินการให้ถูกต้อง เพราะอย่างน้อยที่สุด เราในฐานะฝ่ายบริหาร ต้องปกป้องหัวหน้าพรรค

เมื่อถามย้ำว่า หากรายชื่อของคณะรัฐมนตรีมี ‘ชนักติดหลัง’ จะไม่เอาเลยใช่หรือไม่ ภูมิธรรม รีบปฏิเสธว่า เปล่าไม่ได้พูด ขอให้ไปตรวจสอบมา ซึ่งทุกอย่างต้องเป็นไปตามกฏหมาย เราไม่สามารถแต่งตั้งหรือทำนอกเหนือกฎหมายได้ ขณะนี้เป็นกระบวนการที่พรรคร่วมรัฐบาลร่วมกันเสนอชื่อนายกรัฐมนตรี และกระบวนการต่อไปคือการเสนอชื่อ ครม. ขั้นตอนต่อไปคือเข้าไปถวายสัตย์ปฏิญาณ ก่อนปฏิบัติหน้าที่

ส่วนที่มีกระแสข่าว พล.อ.ประวิตร เคลียร์ใจกับ ทักษิณ ชินวัตร อดีตนายกฯ ภูมิธรรม ปฏิเสธว่า ไม่ทราบ ต้องไปถาม ทักษิณ เพราะ พล.อ.ประวิตร ไม่ได้โทรคุยกับตนเอง

เมื่อถามย้ำว่า ระดับ พล.อ.ประวิตร ต้องโทรคุยกับใครในพรรคเพื่อไทย ภูมิธรรม กล่าวว่า ก็แล้วแต่ท่าน อยู่ที่ว่าคุยมาแล้วถูกช่องหรือเปล่า หากไปคุยกับคนที่ไม่มีอำนาจ หรือไม่ได้ทำก็ไม่แน่ ก็อยู่ที่รัฐบาลหรือนายกฯ ตั้งใครเป็นผู้ประสานงาน

ส่วนการที่กล่าวถึง พล.อ.ประวิตร เมื่อวานนี้ เป็นการส่งสัญญาณให้ พล.อ.ประวิตร มามอบตัวหรือไม่ ภูมิธรรม กล่าวว่า _**“ผมจะไปกล้าพูดกับท่านเหรอ? ได้พูดไปแล้วว่า การจะร่วมมือกันเป็นรัฐบาล ต้องชัดเจน มีความรู้สึกว่าสามารถตกลงกันได้ ทำนโยบายร่วมกันได้ ถ้ายังอยู่ในลักษณะที่ไม่ชัดเจนจะมีปัญหา แต่มีคนถามผมว่า ไม่มี ‘วงษ์สุวรรณ’ หรือเปล่า? ผมไม่ได้พูดถึงตรงนั้นเลย ส่วนจะมีหรือไม่มีขอให้ไปถามท่าน ผมเพียงแต่หยิบปรากฏการณ์มาพูดเท่านั้น ว่าโหวตหรือไม่โหวต ท่านก็ชี้แจงต่อสื่อไปแล้ว เห็นว่านักข่าวถามเรื่อง แพรทองธาร เป็นอย่างไร ก็เหมือนท่านจะแสดงอารมณ์โกรธ หากไม่ใช่ ก็เป็นเรื่องของท่าน ก็ว่ากันไป อีกทั้งเรื่อง 40 สว. ต้องทำทุกอย่างให้ชัดเจน ซึ่งผมก็พูดแค่นี้ ไม่ได้รังเกียจ หรือมีปฏิกิริยาอะไร ซึ่งทั้งหมดเป็นไปตามกระบวนการ โดยทุกอย่างขอให้รอความชัดเจนให้ได้เห็นรายชื่อ จะได้ทราบว่าอะไรเป็นอะไร ทั้งหมดทั้งปวงจะต้องไปด้วยกันให้ได้”**_

เมื่อถามย้ำว่า ตอนนี้พรรคเพื่อไทย ไม่ติดใจอะไร ‘บ้านวงษ์สุวรรณ’ แล้วหรือไม่ ภูมิธรรม กล่าวว่า ต้องไปถามกรรมการบริหารพรรค เพราะเป็นเพียงสมาชิกพรรคคนหนึ่ง

เมื่อถามต่อไปว่า มีสมาชิกพรรคเพื่อไทยแสดงความไม่พอใจ จะมีผลอะไรต่อการตัดสินใจหรือไม่ ภูมิธรรม กล่าวว่า เป็นสิทธิ์ของสมาชิกพรรคเพื่อไทย ว่าจะพอใจไม่พอใจ แต่การตัดสินใจเลือก ครม.ไม่ใช่เรื่องของความชอบหรือไม่ชอบ ไม่ใช่เรื่องส่วนตัวแต่เป็นเรื่องของความเป็นไปได้ทางการเมือง ที่เห็นพ้องสิ่งต่าง ๆ ไปด้วยกัน สบายใจกันแล้ว ไม่ใช่เรื่องที่ไม่สบายใจกันแล้วมาเกลียดกัน

เมื่อถามว่า การฟอร์มตั้งรัฐบาลจะต้องมีการหารือกับพรรคร่วมรัฐบาลอีกหรือไม่ ภูมิธรรม กล่าวว่า ตรงนี้ยังไม่ได้พูดคุยกันเรื่องอื่น เป็นเพียงการตรวจสอบประวัติ

Credit:
- กองบรรณาธิการ SPACEBAR


========================================

ID: 18926
Title: ส่งออกฟื้นตัว เม็ดพลาสติกชีวภาพไทยปี 67 มีแนวโน้มขยายตัว
Slug: economic-business-export-bioplastic-pellets
Published At: 2024-08-20 09:46:20
Locale: th
Excerpt: ศูนย์วิจัยกสิกรไทย วิเคราะห์ส่งออกเม็ดพลาสติกชีวภาพไทยปี 2567 แนวโน้มขยายตัว แต่ในประเทศเติบโตจำกัดที่ 4.2% 
Category: ธุรกิจ-เศรษฐกิจ, business, เศรษฐกิจ, economics
Tags: 

Highlights:
- กำลังการผลิตเม็ดพลาสติกชีวภาพโลกปี 67 จะเพิ่มขึ้นเป็น 1.6 ล้านตันต่อปี


- อุปสงค์ในตลาดโลกที่กลับมาเร่งเติบโต ผู้ผลิตกลับมาลงทุน

- เม็ดพลาสติกชีวภาพไทยในปี 2567 คาดเติบโตร้อยละ 22

Content:

ศูนย์วิจัยกสิกรไทย มองในปี 2567 อุปสงค์เม็ดพลาสติกชีวภาพโลกมีโอกาสขยายตัวร้อยละ 16 จากกฎระเบียบสิ่งแวดล้อมโลกที่เข้มงวดขึ้น หลังเติบโตชะลอจากภาวะเศรษฐกิจโลกที่ซบเซาในช่วงที่ผ่านมา ผลักดันให้ส่วนแบ่งตลาดเม็ดพลาสติกชีวภาพเพิ่มขึ้นแตะร้อยละ 0.3 ของปริมาณความต้องการเม็ดพลาสติกทุกประเภทในตลาดโลก

ในขณะที่กำลังการผลิตเม็ดพลาสติกชีวภาพโลกในปี 2567 จะเพิ่มขึ้นเป็น 1.6 ล้านตันต่อปี หรือเพิ่มขึ้น 280,000 ตันต่อปี ทั้งนี้ ในช่วงการระบาดของโควิด-19 ผู้ผลิตเม็ดพลาสติกชีวภาพได้ชะลอการลงทุนโรงงานใหม่ แต่อุปสงค์ในตลาดโลกที่กลับมาเร่งเติบโต ทำให้ผู้ผลิตต่างเริ่มหันกลับมาลงทุนอีกครั้ง

สำหรับแนวโน้มอุตสาหกรรมเม็ดพลาสติกชีวภาพไทย ผลผลิตเม็ดพลาสติกชีวภาพไทยในปี 2567 คาดเติบโตร้อยละ 22 แรงหนุนจากการส่งออกที่ฟื้นตัวกว่าร้อยละ 26 แต่ก็ยังต้องเผชิญการแข่งขันกับคู่แข่ง โดยเฉพาะประเทศจีนที่กำลังขยายกำลังการผลิตเม็ดพลาสติกชีวภาพ ในขณะที่ยอดขายในประเทศน่าจะเติบโตจำกัดเพียงร้อยละ 4.2 จากราคาที่ยังคงสูงกว่าเม็ดพลาสติกทั่วไปอยู่ราว 2-3 เท่า ซึ่งส่วนหนึ่งเป็นผลจากแนวโน้มต้นทุนวัตถุดิบที่เพิ่มสูงขึ้น

ราคาเม็ดพลาสติกชีวภาพที่ยังคงสูง ทำให้ตลาดเป้าหมายจำกัดอยู่แต่เพียงกลุ่มผู้ประกอบการรายใหญ่ โดยเฉพาะกลุ่มโรงแรม ร้านอาหารและเครื่องดื่ม ที่หันมาใช้บรรจุภัณฑ์พลาสติกชีวภาพมากขึ้น เช่น ช้อน/ส้อม หลอดดูด และจาน/ชาม เป็นต้น

Credit:
- กองบรรณาธิการ SPACEBAR


========================================

ID: 18925
Title: 10 ระเบิดเวลา ศก. รอพิสูจน์ฝีมือ ‘อุ๊งอิ๊ง’
Slug: digitalwallet-softpower-economy
Published At: 2024-08-20 09:01:00
Locale: th
Excerpt: Deep SPACE -- การขึ้นมาเป็นนายกรัฐมนตรีมือใหม่ ในช่วงนี้ แพทองธาร ชินวัตร ต้องรับมือกับปัญหาเศรษฐกิจหลายเรื่อง ที่เปรียบเหมือนกับระเบิดเวลารอการกอบกู้ แต่ละเรื่องผลกระทบหนักมาก จากนี้ไปคือการพิสูจน์ที่ประกาศไว้ว่า คิดใหญ่ ทำเป็น นั่นแค่หาเสียงหรือมีฝีมือจริง ติดตาม Deep SPACE..ลึกกว่าที่รู้
Category: Deep SPACE, deep-space
Tags: 

Highlights:
- นายกรัฐมนตรีกับรัฐบาลต้องรับมือปัญหาเศรษฐกิจ

- 10 ระเบิดเวลาเศรษฐกิจที่รอการกอบกู้ 


- ศึกนี้ใหญ่หลวงนายกรัฐมนตรีมือใหม่จะรับมืออย่างไร

Content:

**คงไม่ขอแสดงความยินดีกับการก้าวขึ้นสู่ตำแหน่งของ ‘อุ๊งอิ๊ง’ แพทองธาร ชินวัตร ในฐานะนายกรัฐมนตรีคนที่ 31 ของไทย เพราะหากจะมองว่าเป็นความน่าภาคภูมิใจที่ประเทศเรามีนายกรัฐมนตรีหญิงเป็นคนที่สอง แถมยังมีอายุยังน้อยคือวัยเพียง 37 ปี** 

แต่ถ้าไม่ปฎิเสธความจริงที่อยู่ตรงหน้าก็ต้องยอมรับว่า หาก  **‘อุ๊งอิ๊ง’** ไม่ได้เป็นลูกสาวของทักษิณ แห่งตระกูลชินวัตร ที่ผู้เป็นพ่อจำต้องยอมทิ้ง **‘ไพ่ใบสุดท้าย’**ผลักเข้าสู่ตำแหน่ง เธอคงไม่ได้เดินทางมาถึงจุดที่เป็น **‘ทุกขลาภ’** แบบนี้ 

มองอีกมุมหนึ่ง จริง ๆ แล้วมันอาจจะเป็นเรื่องน่าเศร้าด้วยซ้ำไป เพราะเท่ากับเป็นบทพิสูจน์และตอกย้ำว่า โครงสร้างทางการเมืองและสังคมไทย ยังคงถูก **‘ครอบงำ’** และตกอยู่ภายใต้ระบบอุปถัมภ์ ที่นักการเมืองยังคงใช้วิธีสืบทอดอำนาจในรูปแบบ **‘ญาติโกโหติกา’** โดยไม่ได้สนใจถึงคุณสมบัติในด้านอื่น ๆ ที่จำเป็นอย่างยิ่งในการเป็นผู้นำรัฐบาล เพียงเพราะต้องการรักษาอำนาจที่มีอยู่ไว้ให้นานที่สุด

มาถึงวันนี้ **‘อุ๊งอิ๊ง’** แพทองธาร กำลังจะต้องเผชิญกับความจริงที่แสนโหดร้ายในสมรภูมิการเมือง ที่ต้องแสดงภาวะความเป็นผู้นำรัฐบาลตัวจริงให้ทุกคนยอมรับมากกว่าที่จะอยู่ภายใต้การครอบงำของผู้เป็นพ่อ

มีโจทย์ยากที่กำลังรอคอยให้ นายกฯ อุ๊งอิ๊ง รอการแก้ไข ไม่เพียงโจทย์ด้านการเมืองที่พรรคเพื่อไทยต้องตกอยู่ในสภาพเป็นพันธมิตรจำยอมกับกลุ่มอนุรักษ์เพื่อต้านพลังสีส้ม ทำให้ไม่มีอำนาจต่อรองในการจัดตั้งรัฐบาลได้เหมือนในอดีต ที่สำคัญ หน้าตาของบรรดา รัฐมนตรีใน ครม.ชุดใหม่ก็ยังต้องปลอดมลทิน จากผลพวงของ **‘พิชิตเอฟเฟ็ค’** ที่ทำให้อดีตนายกฯ เศรษฐา ต้องหงายเก๋ง ตกเก้าอี้ชนิดมีตราบาปติดตัวไปแล้ว  

ยิ่งไปกว่านั้น นายกฯ อุ๊งอิ๊ง ยังมีเดิมพันสำคัญที่จะตัดสินว่ารัฐบาลชุดนี้จะไปได้ไกลแค่ไหนคือ การแก้ไขปัญหาเศรษฐกิจ ที่ต้องเร่งเข้ามา **‘กอบกู้’** ก่อนที่จะเดินทางไปถึงจุดวิกฤต จากเดิมที่อดีตนายกฯ เศรษฐา เคยวาดหวังว่าจะทำให้เศรษฐกิจไทยในปีนี้โตได้ไม่ต่ำกว่า 3% ซึ่งเป็นโจทย์ที่ยากถึงยากที่สุดสำหรับ ‘อุ๊งอิ๊ง’ เพราะถึงแม้จะมีข้อสอบรั่วมาให้ก่อน แต่ก็ไม่มีใครโยนคำตอบที่เป็นสูตรสำเร็จมาให้ว่าจะต้องแก้อย่างไร  

ยิ่งหากได้ฟังตัวเลขที่ เลขาธิการสภาพัฒนาการเศรษฐกิจและสังคมแห่งชาติ หรือ สศช. **‘ดนุชา พิชยนันท์’** แถลงเมื่อวันที่ 19 สิงหาคมว่า เศรษฐกิจไทยไตรมาส2 ขยายตัวได้ 2.3% ต่อเนื่องจากการไตรมาส 1 ที่ผ่านมา เมื่อบวกกับการเจริญเติบโตในไตรมาสที่ 1 ที่ระดับ 1.5% ก็หมายความว่าเศรษฐกิจไทยในครึ่งปีแรกเติบโตได้เพียง 1.9 % ซึ่งหากจะหวังให้ GDP ของไทยในปีนี้ โตได้ถึง 3% แทบจะไม่มีทางเป็นไปได้ภายใต้บริบททางเศรษฐกิจที่เป็นอยู่ในปัจจุบัน

ถึงแม้ สศช.จะปรับลดประมาณการลงโดยคาดว่า GDP ของไทยในปีนี้จะขยายตัวได้ 2.3 – 2.8% โดยมีค่ากลางที่ระดับ 2.5% ก็ยังเป็นเรื่องยาก เพราะหมายความว่าในช่วงครึ่งปีหลัง GDP ของไทยต้องโตไม่ต่ำกว่า 3.1% โดยในไตรมาสที่ 3ต้องโตได้ในระดับ 2.5-3% และไตรมาสสุดท้ายต้องโตได้ไม่ต่ำกว่า 3.2-3.7%

นาทีนี้ มีระเบิดเวลาทางเศรษฐกิจอย่างน้อย 10 ลูก ที่กำลังรอ **‘นารีขี่ม้าขาว’** คนใหม่ผู้มี DNA ของทั้งพ่อและแม่ อย่าง นายกฯอุ๊งอิ๊ง เข้ามาถอดสลัก ไล่เรียงตามลำดับความสำคัญ คือ 

1.  **นโยบายกระตุ้นเศรษฐกิจ** ผ่านโครงการดิจิทัลวอลเล็ต ที่เดิมจะแจกเงินให้คนไทยราว 45 ล้านคนๆละ 1 หมื่นบาท ผ่าน Super App ทางรัฐ ที่ต้องตัดสินใจว่าจะเดินหน้าต่อ หรือจะถอย โดยอาจจะยอมปรับลดโครงการลง และหันไปใช้มาตรการกระตุ้นให้เหมาะสมตามกลุ่มเป้าหมายแบบเฉพาะเจาะจง
2.  **นโยบายเรื่องการแก้ไขปัญหาหนี้ครัวเรือน** ที่กำลังเป็นปัญหาใหญ่ จากแนวโน้มหนี้ครัวเรือนที่ถีบตัวสูงขึ้นถึง 91.4% ของ GDP หรือราว 16.9 ล้านล้านบาท แถมยังมีหนี้เสียสูงถึง 1.15 ล้านล้านบาท จนสถาบันการเงินเริ่มชะลอการปล่อยสินเชื่อ ทำให้เศรษฐกิจเริ่มชะงักงัน ผู้บริโภคหมดกำลังซื้อ
3.  **นโยบายเรื่องหนี้สาธารณะ** ที่รัฐบาลจำเป็นต้องกู้เงินเพิ่มมากขึ้น เพื่อกระตุ้นเศรษฐกิจ ที่ทำให้มีภาระการคลังสูงขึ้นเรื่อย ๆ โดยมียอดหนี้รวมกันสูงถึง 11.54 ล้านล้านบาท หรือราว 63.54% ของ GDP 
4.  **นโยบายด้านการเงิน** ที่มีความขัดแย้งกับ ธนาคารแห่งประเทศไทย โดยเฉพาะเรื่อง การกำหนดอัตราดอกเบี้ยนโยบาย ที่เป็นปัญหาเรื้อรังมาตั้งแต่รัฐบาลของ นายกฯเศรษฐา โดยรัฐบาลต้องการให้มีการปรับลดอัตราดอกเบี้ยนโยบายลง
5.  **นโยบายด้านการส่งออก** ที่ต้องเร่งขยายตลาดส่งออก หลังจากสินค้าส่งออกของไทยมีอัตราการเติบโตที่ต่ำเหลือเพียงราว 2% จากปัญหาเชิงโครงสร้างที่ยังคงอยู่ในโลกเก่า ไม่สามารถแข่งขันได้ในตลาดโลก  
6.  **นโยบายด้านการนำเข้า** ที่กำลังประสบปัญหาการถูก ‘ดัมพ์’ ราคาจากสินค้าจีนที่มีต้นทุนต่ำ ผ่านแพลตฟอร์ม E-Commerce ที่ได้สิทธิประโยชน์จากข้อตกลงเขตการค้าเสรี FTA จนส่งผลกระทบกับผู้ผลิตในประเทศโดยเฉพาะSME ที่กำลังล้มตายกันทั้งระบบ 
7.  **นโยบายด้านการกระตุ้นอสังหาริมทรัพย์** ที่กำลังถูกผลกระทบจากภาวะเศรษฐกิจที่ชะลอตัว และทำให้ผู้ซื้อถูกปฎิเสธสินเชื่อจากสถาบันการเงิน
8.  **นโยบายด้านอุตสาหกรรมยานยนต์** ที่กำลังถูกผลกระทบจากเศรษฐกิจที่ชะลอตัว และการรุกเข้ามาของค่ายรถยนต์ไฟฟ้าจากจีน ที่ทำให้ตลาดภายในประเทศหดตัวอย่างรุนแรง
9.  **นโยบายด้านตลาดทุน** ที่ประสบปัญหาทั้งในเรื่องของธรรมาภิบาล และความซึมเศร้าของบรรยากาศหุ้นไทย จนกลายเป็นตลาดหุ้นที่ให้ผลตอบแทนย่ำแย่ติดต่อกันมาหลายปี 
10.  **ปัญหาเรื่องขบวนการฉ้อโกง**หลากหลายรูปแบบผ่านแก๊งค์คอลเซ็นเตอร์ และ ธุรกรรมออนไลน์ ที่ซ้ำเติมผู้บริโภคที่รู้ไม่เท่าทัน 

ยังไม่นับปัญหาด้านภูมิรัฐศาสตร์ในยูเครน ตะวันออกกลาง หรือเมียนมาร์ ที่อาจลุกลามและส่งผลกระทบต่อเศรษฐกิจของไทย โดยเฉพาะเรื่องของราคาพลังงาน ที่รัฐบาลก็ต้องรับบทหนัก ในการพยุงราคาพลังงานทั้งน้ำมัน และไฟฟ้า จนภาระกองทุนน้ำมัน **‘ติดลบ’** ทะลุหลักแสนล้านบาท

นอกจากนี้ยังปัญหาเร่งด่วนเฉพาะหน้าที่ยังคงไม่ได้รับการแก้ไขอย่างจริงจัง เช่น ปัญหาการระบาดของ **‘ปลาหมอสีคางดำ’** ที่กำลังทำลายระบบนิเวศน์ และการเพาะเลี้ยงสัตว์น้ำชายฝั่งของไทย หรือปัญหาสินค้าเกษตรตกต่ำตามฤดูกาล 

**ปัญหาเศรษฐกิจที่กำลังรุมเร้าอยู่ในตอนนี้ หากไม่มี ‘ดรีมทีม’ เศรษฐกิจ ที่มีหน้าตาดูดีกว่าชุดที่เป็นอยู่ ต้องบอกว่าเพียงแค่คิดก็น่าหนักใจและเหนื่อยใจแทน นายกฯ อุ๊งอิ๊ง ว่าจะ ‘เอาอยู่’ ได้หรือไม่ หรือจะมีบทสุดท้ายไม่ต่างจาก อดีตนายกฯยิ่งลักษณ์ ผู้เป็นอา...**

Credit:
- เด็กเทพ


========================================

ID: 18922
Title: สปอนเซอร์หน้าอกเสื้อสโมสรไทยลีก 1 2024/25 
Slug: thai-league-club-sponsors-2024-25
Published At: 2024-08-19 18:00:00
Locale: th
Excerpt: ผ่านพ้นไปเกือบหมดแล้วสำหรับนัดที่ 2 ของศึกฟุตบอลลีกสูงสุดของเมืองไทยอย่าง ‘รีโว่ ไทยลีก’ โดยในปีนี้ต้องบอกว่าเดือดกันตั้งแต่เริ่มฤดูกาลเพราะมียิงประตูกันทุกคู่ ไม่มีเกมไหนที่จบแบบเสมอไร้สกอร์เลย โดยนอกเหนือจากเรื่องของผลการแข่งขันแล้ว อีกสิ่งหนึ่งที่่น่าสนใจคือเรื่องของสปอนเซอร์หรือผู้สนับสนุนบนหน้าอกเสื้อของแต่ละสโมสร แต่ละสโมสรจะมีสปอนเซอร์เป็นอะไรกันบ้าง วันนี้ Spacebar VIBE จะพาไปดูกันครับ 
Category: กีฬา, sport
Tags: 

Highlights:
- ผ่านพ้นไปเกือบหมดแล้วสำหรับนัดที่ 2 ของศึกฟุตบอลลีกสูงสุดของเมืองไทยอย่าง ‘รีโว่ ไทยลีก’ หรือ ไทยลีก 1 
- โดยนอกเหนือจากเรื่องของผลการแข่งขันแล้ว อีกสิ่งหนึ่งที่น่าสนใจคือเรื่องของสปอนเซอร์หรือผู้สนับสนุนบนหน้าอกเสื้อของแต่ละสโมสร 

Content:

ผ่านพ้นไปเกือบหมดแล้วสำหรับนัดที่ 2 ของศึกฟุตบอลลีกสูงสุดของเมืองไทยอย่าง ‘รีโว่ ไทยลีก’ หรือ ไทยลีก 1 ที่ในวันนี้ยังเหลือโปรแกรมอีกหนึ่งคู่คือ การท่าเรือ เอฟซี เปิดบ้านพบกับ สิงห์ เชียงราย ยูไนเต็ด โดยในปีนี้ต้องบอกว่าเดือดกันตั้งแต่เริ่มฤดูกาลเพราะมียิงประตูกันทุกคู่ ไม่มีเกมไหนที่จบแบบเสมอไร้สกอร์เลย ถือว่าเป็นการเริ่มต้นฤดูกาลใหม่ที่ดีของฟุตบอลไทย 

โดยนอกเหนือจากเรื่องของผลการแข่งขันแล้ว อีกสิ่งหนึ่งที่น่าสนใจคือเรื่องของสปอนเซอร์หรือผู้สนับสนุนบนหน้าอกเสื้อของแต่ละสโมสรที่เป็นหนึ่งในการขับเคลื่อนในเรื่องเงินทุน แต่ละสโมสรจะมีสปอนเซอร์เป็นอะไรกันบ้าง วันนี้ Spacebar VIBE จะพาไปดูกันครับ

Credit:
- อรรถกร กมลวัธน์
- สันติ อมรสถิตย์


========================================

ID: 18924
Title: ดิจิทัลวอลเล็ต ถอยก็เหนื่อย เดินหน้าก็เหนื่อย
Slug: paetongtarn-shinawatra-new-government-economic-team-prime-minister
Published At: 2024-08-19 17:22:35
Locale: th
Excerpt: Deep SPACE -- ตอนประกาศนโยบายเงินหมื่นดิจิทัล พรรคเพื่อไทยคงไม่นึกว่าจะกลับมาทำร้ายตัวเองได้มากมายขนาดนี้ กลายเป็นนโยบายบังคับที่ทำให้รัฐบาลกับนายกรัฐมนตรีคนใหม่ ถอยหลังกลับก็เหนื่อย เพราะเดินหน้าไปแล้ว ถอยหลังก็เสียหน้า ส่วนจะให้เดินหน้าก็เหนื่อยอีก ต้องปรับรายละเอียดสำคัญหลายส่วน ติดตาม Deep SPACE..ลึกกว่าที่รู้
Category: Deep SPACE, deep-space
Tags: 

Highlights:
- เป็นนโยบายของพรรคเพื่อไทยที่ยังหาทางออกมาได้


- เงินหมื่นดิจิทัลทำให้อดีตนายกรัฐมนตรีเสียหน้าไปแล้ว 

- รอดูรูปแบบที่ชัดเจนจากนายกรัฐมนตรีคนใหม่

Content:

**18 วันแล้ว ที่รัฐบาลเปิดให้ประชาชนลงทะเบียนเข้าร่วมโครงการเติมเงิน 10,000 บาท ผ่าน ดิจิทัลวอลเล็ต ทางแอปฯ ‘ทางรัฐ’ แค่ 2 วันแรก มีคนเข้าไปลงทะเบียนทะลุ 20 ล้านคน**

แต่พอเปิดเข้าไปตรวจสอบสถานะ อยากรู้ว่าจะได้สิทธิหรือไม่ได้ เข้าไปดูกี่ครั้ง ๆ ก็เหมือนเดิม  คือ ยังอยู่ที่ขั้นตอนที่ 3 จากทั้งหมด 5 ขั้นตอน พร้อมข้อความ **‘เรากำลังตรวจสอบสิทธิของท่านกับหน่วยงานที่เกี่ยวข้อง**’

**แสดงว่าเปิดให้ลงทะเบียน ‘ทางรัฐ’แล้ว ไม่มีการทำอะไรต่อ ไม่มีการตรวจสอบ ไม่มีการเชื่อมโยงกับฐานข้อมูลของกรมสรรพากร เพื่อตรวจสอบว่า ผู้ลงทะเบียนมีรายได้เกินเกณฑ์หรือไม่เลย** 

เปิดให้ลงทะเบียน เพื่อให้โครงการมีสถานะว่าดำเนินการแล้ว จะได้เป็นข้ออ้างในการใช้งบกลางปี 2567  จำนวน 4.3 หมื่นล้านบาท ว่าเป็นงบผูกพัน ไม่ต้องใช้งบฯ ให้หมดภายในวันที่ 30 กันยายนนี้  

ทางด้านร้านค้าที่จะร่วมโครงการ รองนายกรัฐมนตรี และรัฐมนตรีว่าการกระทรวงพาณิชย์ ภูมิธรรม เวชชชัย **‘เลื่อน’** การแถลงข่าวจาก 5  สิงหาคม ออกไปเป็นสิ้นเดือนกันยายน อ้างว่าเพื่อไม่ให้สับสนกับการลงทะเบียนของประชาชนที่จะสิ้นสุดในวันที่ 15 กันยายน

ขณะเดียวกัน ก็มีข่าวว่าบริษัทในเครือ ธนาคาร SCB ที่ถูกล็อคตัวไว้พัฒนา **‘วอลเล็ต’** หรือกระเป๋าเงินดิจิทัล ขอถอนตัวไม่ทำแล้วเพราะทำไม่ทันใช้งานในไตรมาส 4 ปีนี้แน่ ๆ กลัวเสียชื่อ และเสียหายถ้ารับงานแล้ว ทำไม่ทัน หรือใช้ไม่ได้ 

**นี่คือสถานะของโครงการแจกเงินหมื่นดิจิทัล ก่อนตุลาการศาลรัฐธรรมนูญจะมีมติเสียงข้างมากถอดถอน เศรษฐา ทวีสิน ให้พ้นจากนายกรัฐมนตรี เมื่อวันที่ 14  สิงหาคมที่ผ่านมา** 

แม้โครงการแจกเงินหมื่นดิจิทัล จะยังคงเดินหน้าต่อไปในรัฐบาลใหม่ที่ **‘อุ๊งอิ๊ง’** แพทองธาร ชินวัตร เป็นนายกรัฐมนตรี เพราะเป็นโครงการของพรรคเพื่อไทย ไม่ใช่โครงการของเศรษฐา  และพรรคเพื่อไทยได้ตอกย้ำหลายครั้งหลายหนว่า จะแจกเงิน 10,000 บาท ให้กับประชาชน 50 ล้านคนตามที่หาเสียงไว้ จนความฝันแปรเปลี่ยนเป็นความหวัง 

อย่างไรก็ตามด้วยสถานะของโครงการในช่วง 1 ปีที่ผ่านมา ที่แทบจะ **‘ไม่มีอะไรเป็นชิ้นเป็นอัน’**เลย  มีแต่การแถลงข่าวความคืบหน้า ซึ่งไม่คืบหน้าเลยประกอบกับเมื่อเปลี่ยนรัฐบาลใหม่ แม้โครงการนี้จะเดินหน้าต่อ แต่กระบวนการทุกอย่างต้องเริ่มนับหนึ่งใหม่คือ รอให้มี ครม. รอให้ ครม. แถลงนโยบายต่อสภาฯ จึงจะเริ่มงานได้ รอแต่งตั้งคณะกรรมการชุดต่าง ๆ กันใหม่ 

ดังนั้น แม้รัฐบาลใหม่จะยืนยันว่า เดินหน้าต่อ แต่ไทม์ไลน์การแจกเงินที่เดิมตั้งไว้ว่า ภายในไตรมาส 4 **‘ไม่ทัน’** แน่นอน  

เว้นเสียแต่ว่า จะแปลงร่าง เปลี่ยนขนาดให้เล็กลง จะลดจำนวนคน หรือจำนวนเงินก็ตามแต่ และแจกเงินสดผ่านแอป ‘**เป๋าตัง’** ซึ่งทำได้ทันทีเลย 

ในการแถลงข่าวของนายกฯ อุ๊งอิ๊ง หลังรับพระบรมราชโองการโปรดเกล้าฯ แต่งตั้งให้เป็นนายกรัฐมนตรี คนที่ 31 เมื่อวันที่ 18 สิงหาคมที่ผ่านมา  แม้จะยืนยันว่า จะเดินหน้าโครงการนี้ต่อ แต่ก็พูดเป็นนัย ๆ ว่า จะมีการเปลี่ยนแปลง

_‘ในช่วงเวลาหนึ่งปีที่ผ่านมา มีเหตุการณ์เกิดขึ้นมากมาย สภาพเศรษฐกิจของประเทศเปลี่ยนแปลงไป เราจะต้องศึกษาและรับฟังความคิดเห็นเพิ่มเติม  แน่นอนว่าจะต้องอยู่ในระเบียบของ พ.ร.บ. วินัยการเงินการคลังด้วย’_ 

โครงการแจกเงินหมื่นดิจิทัล พรรคเพื่อไทย **‘เลิกไม่ได้’** เพราะคือหายนะครั้งใหญ่ในทางการเมือง ที่จะเป็นตราบาปตลอดไป แต่ถ้าดึงดันจะเดินเหมือนเดิมทุกอย่างต่อไป ความเสี่ยงเกิดขึ้นแน่นอน เสี่ยงที่จะทำไม่ได้ ทำไม่ทัน และเสี่ยงที่จะผิด พ.ร.บ วินัยการเงินการคลัง 

คนที่จะต้องรับผิดก็คือ นายกรัฐมนตรี แพทองธาร ชินวัตร นั่นเอง 

**อย่าลืมว่า ในคำวินิจฉัยของศาลรัฐธรรมนูญให้เศรษฐา ทวีสิน พ้นจากนายกรัฐมนตรี  ให้น้ำหนักกับ ‘วิจารณญาณเยี่ยงวิญญูชน’ ที่จะรู้ว่า สิ่งใดผิด สิ่งใดถูก สิ่งใดควรทำ ไม่ควรทำ ไม่น้อยกว่า การตัดสินโดยยึดข้อกฎหมาย**

Credit:
- Deadwood


========================================

ID: 18923
Title: ‘เฉลิมชัย’ ยันยังไม่มีเทียบเชิญ ‘ปชป.’ ร่วมรัฐบาล ลั่นจะอยู่หรือไปต้องเป็นมติพรรค
Slug: democrat-party-confirms-there-is-still-no-invitation-to-join-the-government
Published At: 2024-08-19 17:21:33
Locale: th
Excerpt: ‘เฉลิมชัย’ ยืนยันยังไม่มีเทียบเชิญ ‘ประชาธิปัตย์’ ร่วมรัฐบาล ลั่นจะอยู่หรือไปต้องเป็นมติพรรค อยู่ที่เสียงส่วนใหญ่ ‘สส.-กก.บห.’ ย้ำต้องให้เกียรติกัน มั่นใจไม่ทำพรรคแตก
Category: การเมือง, politics, การเมืองระดับชาติ, national
Tags: 

Highlights:
- ‘เฉลิมชัย’ ยืนยันยังไม่มีเทียบเชิญ ‘ประชาธิปัตย์’ ร่วมรัฐบาล 
- ลั่นจะอยู่หรือไปต้องเป็นมติพรรค อยู่ที่เสียงส่วนใหญ่ ‘สส.-กก.บห.’ 
- ย้ำต้องให้เกียรติกัน มั่นใจไม่ทำพรรคแตก

Content:

**เฉลิมชัย ศรีอ่อน** หัวหน้าพรรคประชาธิปัตย์ (ปชป.) กล่าวถึงกรณีที่มีข่าวว่า พรรคประชาธิปัตย์จะเข้าร่วมรัฐบาล โดยยืนยันว่า พรรคประชาธิปัตย์พร้อมที่จะเป็นทั้งฝ่ายค้านและรัฐบาล แต่วันนี้ยังไม่ได้มีการพูดคุย ถ้ามีการประสานงานมา จะต้องนำเรื่องเข้าสู่ที่ประชุมกรรมการบริหารพรรคและขอมติจากทั้งกรรมการบริหารพรรค (กก.บห.) และ สส.พรรคทันที หากที่ประชุมว่าอย่างไรก็เป็นไปตามนั้น ซึ่งขอย้ำว่าต้องเป็นมติพรรค และทุกคนต้องปฏิบัติตามมติพรรค เพราะตนเป็นหัวหน้าพรรคที่ยึดในหลักการของพรรค 

_**“วันนี้ยังไม่ได้มีการพูดคุย ถ้าเขามีการประสานงานมาก็ต้องเข้าสู่กระบวนการ คือ ในพรรคประชาธิปัตย์ต้องผ่านข้อบังคับพรรค คือผ่านกรรมการบริหารแล้วไป สส. เพราะฉะนั้นถ้าผ่านกรรมการบริหารและผ่าน สส. ยืนยันว่าทุกคนต้องยึดมติของพรรค ดังนั้นแน่นอนว่าถ้าไปร่วมก็ต้องไปทั้งพรรค แล้วจริงๆ ผมไม่เคยออกมาพูดเลยว่ากี่คนกี่คน เพราะผมเชื่อว่าพรรคประชาธิปัตย์มีระเบียบมีวินัย ไม่อย่างนั้นเราจะตั้งข้อบังคับพรรคกันทำไมเพราะข้อบังคับพรรคจะต้องผ่านการจดทะเบียนจาก กกต. ไม่ใช่อยู่ดีๆ เราจะตั้งขึ้นมาเองได้ ทุกอย่างมีกฎหมายมีระเบียบรองรับทั้งหมด”**_ หัวหน้าพรรค ปชป. กล่าว

เมื่อถามว่าที่มีข่าวว่าผู้ใหญ่ หรือ สส.อาวุโสของพรรคประชาธิปัตย์ยืนยันไม่ร่วมงานกับพรรคเพื่อไทยอาจจะ ไม่ยอมร่วมด้วย **หัวหน้าพรรค ปชป.** กล่าวว่า ก็ต้องไปถามท่านเหล่านั้น ตอบแทนไม่ได้ แต่ส่วนตัวในฐานะที่อยู่พรรคประชาธิปัตย์มา 20 กว่าปี ก็ยังเชื่อมั่นว่าคนของพรรคประชาธิปัตย์มีระเบียบมีวินัยและเคารพในกฎกติกา ซึ่งถ้าเราบอกว่าเราเป็นประชาธิปไตยแล้วหากไม่เคารพเสียงส่วนใหญ่ของพรรคก็จบเห่ ซึ่งจะเห็นว่าตอนที่ลงมติเลือกนายกรัฐมนตรี สส.ทุกคน ก็ปฏิบัติตามมติของพรรค เป็นมติของ สส.ไม่ใช่มติของกรรมการบริหารพรรค

**หัวหน้าพรรค ปชป.** กล่าวว่า วันนี้ประเทศต้องเดินไปข้างหน้า เพราะขณะนี้เศรษฐกิจแย่ยิ่งกว่าการเมือง ดังนั้นจึงคิดว่าจะทำอย่างไรเพื่อให้ประเทศเดินไปได้ ซึ่งในส่วนของพรรคประชาธิปัตย์ยืนยันไม่ว่าเป็นฝ่ายค้านหรือรัฐบาลก็ทำหน้าที่อย่างเต็มที่  แต่วันนี้อย่าเพิ่งบอกว่าเราจะทำอะไร และย้ำว่าไม่ใช่ว่าเราอยากเป็นรัฐบาลแล้วโยนมา คนเรายังมีศักดิ์ศรีเลยในแต่ละคน แล้วพรรคประชาธิปัตย์เป็นพรรคการเมือง ก็ต้องมีจุดยืนมีศักดิ์ศรีของเรา บางทีมีการไปพูดกันเหมือนเราไม่มีค่า อย่างนี้ถือว่าไม่ถูกต้อง _**ย้ำในสมัยที่ตนเป็นหัวหน้าพรรคทุกอย่างต้องมีการให้เกียรติซึ่งกันและกัน เพราะเรารักสถาบันของเรา และรักประเทศชาติ**_

เมื่อถามย้ำว่าถ้ามีการเชิญร่วมรัฐบาลก็พร้อมที่จะทำงานใช่หรือไม่ หัวหน้าพรรค ปชป.กล่าวว่า ต้องรอให้ถึงเวลานั้นก่อน ตอนนี้ยังตอบไม่ได้ และเชื่อว่าไม่น่าจะมีการไปดีลกับแกนนำคนอื่น เพราะพรรคประชาธิปัตย์ไม่มีกลุ่มนั้นกลุ่มนี้แล้ว เนื่องจากมอบอำนาจให้ตนในฐานะหัวหน้าพรรคในการตัดสินใจ ซึ่งในส่วนของตน หากมีการประสานมาก็ต้องนำเข้าที่ประชุม สส. และกรรมการบริหารพรรคทันที หากที่ประชุมว่าอย่างไรก็ว่าไปตามนั้น รับก็รับไม่รับก็ไม่เป็นไร

**เฉลิมชัย** กล่าวย้ำด้วยว่า _**“ในฐานะที่นั่งหัวหน้าพรรคหากมีการตัดสินใจใดๆ ของพรรคประชาธิปัตย์ จะไม่ทำให้เกิดความขัดแย้งถึงขั้นพรรคแตกอย่างแน่นอน ตนมั่นใจ”**_

Credit:
- กองบรรณาธิการ SPACEBAR


========================================

ID: 18919
Title: วิจัยชี้คนเราไม่ได้ค่อยๆ แก่แต่จะแก่ลงอย่างเร็วตอนอายุ 44 และ 60 
Slug: scientists-find-humans-age-dramatically-in-two-bursts-at-44-then-60
Published At: 2024-08-19 16:27:20
Locale: th
Excerpt: วิจัยชี้คนเราไม่ได้แค่แก่ลงช้าๆ ตามอายุเท่านั้น แต่จะแก่ตัวลงอย่างรวดเร็ว 2 ช่วงอายุ คือ ตอน 40 กลางๆ และ 60 ต้นๆ นั่นแหละที่นักวิทย์บอกว่าเป็น ‘ช่วงเวลาที่ริ้วรอยเห็นได้ชัด กระดูกกรอบแกรบ และโรคภัยเริ่มถามหา’ จริงๆ 
Category: ต่างประเทศ, world, วิทยาศาสตร์, science
Tags: 

Highlights:
- งานวิจัยแสดงให้เห็นว่าการแก่ตัวลงไม่ได้เกิดขึ้นอย่างช้าๆ และต่อเนื่อง แต่เกิดขึ้นอย่างรวดเร็ว และผู้คนจะแก่เร็วขึ้นอย่างน้อย 2 ครั้ง 
- การศึกษาที่ติดตามโมเลกุลต่างๆ หลายพันโมเลกุลในผู้คนในช่วงอายุ 25-75 ปี ได้ตรวจพบการเปลี่ยนแปลงที่เกี่ยวข้องกับอายุ 2 ครั้งในช่วงอายุประมาณ 44 ปีและอีกครั้งเมื่ออายุ 60 ปี 
- ผลการค้นพบดังกล่าวสามารถอธิบายได้ว่าเหตุใดปัญหาสุขภาพบางประการ เช่น ปัญหาเกี่ยวกับกล้ามเนื้อและโครงกระดูก โรคหัวใจและหลอดเลือด จึงเกิดขึ้นอย่างรวดเร็วในบางช่วงอายุ 

Content:

**หากคุณสังเกตเห็นริ้วรอย อาการปวดเมื่อยสะสมขึ้นอย่างกะทันหัน หรือรู้สึกว่าตัวเองแก่ลงข้ามคืน อาจมีเหตุผลทางวิทยาศาสตร์ที่อธิบายได้ งานวิจัยแสดงให้เห็นว่าการแก่ตัวลงไม่ได้เกิดขึ้นอย่างช้าๆ และต่อเนื่อง แต่เกิดขึ้นอย่างรวดเร็ว และจะแก่เร็วขึ้นอย่างน้อย 2 ครั้ง** 

การศึกษาที่ติดตามโมเลกุลต่างๆ หลายพันโมเลกุลในผู้คนในช่วงอายุ 25-75 ปี ได้ตรวจพบการเปลี่ยนแปลงที่เกี่ยวข้องกับอายุ 2 ครั้งในช่วงอายุประมาณ 44 ปีและอีกครั้งเมื่ออายุ 60 ปี ผลการค้นพบดังกล่าวสามารถอธิบายได้ว่า**เหตุใดปัญหาสุขภาพบางประการ เช่น ปัญหาเกี่ยวกับกล้ามเนื้อและโครงกระดูก โรคหัวใจและหลอดเลือด จึงเกิดขึ้นอย่างรวดเร็วในบางช่วงอายุ**

“เราไม่ได้แค่เปลี่ยนแปลงไปทีละนิดตามกาลเวลาเท่านั้น แต่ยังมีการเปลี่ยนแปลงที่สำคัญมากอีกด้วย ช่วงอายุ 40 กลางๆ นั้นเป็นช่วงเวลาแห่งการเปลี่ยนแปลงอย่างมาก เช่นเดียวกับช่วงอายุ 60 ต้นๆ...” 

งานวิจัยนี้ติดตามอาสาสมัครผู้เข้าร่วม 108 คน ซึ่งส่งตัวอย่างเลือดและอุจจาระ รวมถึงตัวอย่างจากผิวหนัง ช่องปาก และโพรงจมูกทุกๆ 2-3 เดือน เป็นเวลาตั้งแต่ 1 ถึงเกือบ 7 ปี ขณะเดียวกัน นักวิจัยก็จะประเมินโมเลกุลต่างๆ 135,000 ชนิด (RNA, โปรตีน, และเมแทบอไลต์) และจุลินทรีย์ (แบคทีเรีย, ไวรัส, และเชื้อราที่อยู่ในลำไส้ และบนผิวหนังของผู้เข้าร่วม) 

ความอุดมสมบูรณ์ของโมเลกุลและจุลินทรีย์ส่วนใหญ่ไม่ได้เปลี่ยนแปลงไปอย่างค่อยเป็นค่อยไปตามช่วงเวลา เมื่อนักวิทยาศาสตร์ค้นหากลุ่มโมเลกุลที่มีการเปลี่ยนแปลงมากที่สุด จึงพบว่าการเปลี่ยนแปลงเหล่านี้มักจะเกิดขึ้นกับผู้คนที่มีอายุประมาณ 40 กลางๆ หรือ 60 ต้นๆ 

การแก่ตัวลงอย่างรวดเร็วของวัย 40 กลางๆ นั้นเป็นสิ่งที่คาดไม่ถึง และในตอนแรกสันนิษฐานว่าเป็นผลมาจากการเปลี่ยนแปลงก่อนวัยหมดประจำเดือนในผู้หญิง ซึ่งทำให้ผลการศึกษาสำหรับทั้งกลุ่มเบี่ยงเบนไป แต่ข้อมูลเผยให้เห็นว่าการเปลี่ยนแปลงที่คล้ายกันนี้เกิดขึ้นกับผู้ชายในวัย 40 กลางๆ ด้วยเช่นกัน 

_**“ข้อมูลดังกล่าวชี้ให้เห็นว่าแม้ภาวะหมดประจำเดือน หรือก่อนหมดประจำเดือนอาจมีส่วนทำให้เกิดการเปลี่ยนแปลงที่เกิดขึ้นในผู้หญิงในช่วงวัย 40 กว่าๆ แต่ก็น่าจะมีปัจจัยอื่นๆ ที่สำคัญกว่าซึ่งส่งผลต่อการเปลี่ยนแปลงเหล่านี้ในทั้งผู้ชายและผู้หญิง”**_ ดร.เสี่ยวเทา เฉิน ผู้เขียนการศึกษาคนแรกซึ่งปัจจุบันประจำอยู่ที่มหาวิทยาลัยเทคโนโลยีนันยาง ประเทศสิงคโปร์ กล่าว 

**คลื่นการเปลี่ยนแปลงแรก**ครอบคลุมถึงโมเลกุลที่เกี่ยวข้องกับโรคหลอดเลือดหัวใจและความสามารถในการเผาผลาญคาเฟอีน แอลกอฮอล์ และไขมัน **ส่วนคลื่นการเปลี่ยนแปลงที่ 2** ครอบคลุมถึงโมเลกุลที่เกี่ยวข้องกับการควบคุมภูมิคุ้มกัน การเผาผลาญคาร์โบไฮเดรต และการทำงานของไต โมเลกุลที่เกี่ยวข้องกับการแก่ชราของผิวหนัง แต่ทั้งนี้ พบว่า กล้ามเนื้อเปลี่ยนแปลงในทั้ง 2 ช่วงเวลา การวิจัยก่อนหน้านี้บอกว่าการแก่ชราในช่วงที่ 2 อาจเกิดขึ้นเมื่ออายุประมาณ 78 ปี แต่การศึกษาล่าสุดไม่สามารถยืนยันได้เนื่องจากผู้เข้าร่วมที่มีอายุมากที่สุดมีอายุ 75 ปี 

การเปลี่ยนแปลงดังกล่าวสอดคล้องกับหลักฐานก่อนหน้านี้ที่ระบุว่าความเสี่ยงต่อโรคที่เกี่ยวข้องกับอายุหลายชนิดไม่ได้เพิ่มขึ้นทีละน้อย โดยความเสี่ยงต่อโรคอัลไซเมอร์ โรคหัวใจและหลอดเลือดจะเพิ่มขึ้นอย่างรวดเร็วหลังจากอายุ 60 ปี นอกจากนี้ ยังเป็นไปได้ที่การเปลี่ยนแปลงบางอย่างอาจเกี่ยวข้องกับไลฟ์สไตล์หรือปัจจัยด้านพฤติกรรม ตัวอย่างเช่น การเปลี่ยนแปลงของการเผาผลาญแอลกอฮอล์อาจเป็นผลมาจากการบริโภคแอลกอฮอล์ที่เพิ่มขึ้นในคนวัย 40 กลางๆ 

_“ผมเชื่ออย่างยิ่งว่าเราควรพยายามปรับเปลี่ยนวิถีชีวิตของเราในขณะที่เรายังมีสุขภาพดีอยู่”_ สไนเดอร์ กล่าว

Credit:
- กองบรรณาธิการ SPACEBAR


========================================

ID: 18921
Title: ยอดจดทะเบียนป้ายแดง 7 เดือนแรกปี 67 ยื่นจดกว่า 1.6 ล้านคัน
Slug: economic-business-car-electric-vehicle
Published At: 2024-08-19 16:02:48
Locale: th
Excerpt: กรมการขนส่งทางบก เผย สถิติการจดทะเบียนรถใหม่และรถพลังงานไฟฟ้าระหว่าง เดือนมกราคม – กรกฎาคม 2567 มีจำนวนทั้งสิ้น 1,623,778 คัน แนะ ประชาชนหันมาใช้รถ EV (Electric Vehicle) เพื่อลดปัญหามลพิษทางอากาศ
Category: ธุรกิจ-เศรษฐกิจ, business, ยานยนต์, auto-and-vehicle
Tags: 

Highlights:
- รถใหม่มาจดทะเบียน 1,623,778 คัน


- รถพลังงานไฟฟ้า 59,670 คัน

- ขนส่งแนะประชาชนหันมาใช้รถ EV

Content:

เสกสม อัครพันธุ์ รองอธิบดีกรมการขนส่งทางบก และโฆษกกรมการขนส่งทางบก กล่าวว่า เปิดเผยถึง สถิติการจดทะเบียนรถตามกฎหมายว่าด้วยรถยนต์ทั่วประเทศประจำปี พ.ศ. 2567 เดือนมกราคม – กรกฎาคม 2567 พบว่ามีผู้นำรถใหม่มาจดทะเบียนมีจำนวนทั้งสิ้น 1,623,778 คัน การจดทะเบียนฯ ในแต่ละเดือนมีจำนวนดังนี้ 

*   เดือนมกราคม จำนวน 259,299 คัน 
*   เดือนกุมภาพันธ์ จำนวน 227,883 คัน 
*   เดือนมีนาคม จำนวน 234,429 คัน 
*   เดือนเมษายน จำนวน 199,056 คัน 
*   เดือนพฤษภาคม จำนวน 249,757 คัน 
*   เดือนมิถุนายน 231,948 คัน 
*   เดือนกรกฎาคม 221,406 คัน 

นอกจากนี้ ปัจจุบันประเทศไทยกำลังเผชิญกับปัญหาสิ่งแวดล้อม โดยเฉพาะปัญหามลพิษทางอากาศ ที่มีสาเหตุ มาจากรถยนต์รวมถึงยานพาหนะที่ใช้กันบนท้องถนนนั้น ปล่อยก๊าซจากเครื่องยนต์สันดาป ก่อให้เกิดมลพิษทางอากาศและส่งผลเสียต่อสุขภาพของประชาชนและสิ่งแวดล้อม ซึ่งรถพลังงานไฟฟ้าหรือ รถ EV (Electric Vehicle) ถือว่า เป็นมิตรกับสิ่งแวดล้อม การทำงานที่ใช้พลังงานไฟฟ้าแทนน้ำมันช่วยลดการเผาไหม้ของเชื้อเพลิงที่ทำให้เกิดมลพิษทางอากาศ การเลือกใช้รถยนต์ไฟฟ้าจึงช่วยลดการปล่อยก๊าซคาร์บอนไดออกไซด์ (CO2) ซึ่งการหันมาใช้**รถพลังงานไฟฟ้าหรือรถ EV** (Electric Vehicle) กำลังเป็นที่นิยมและมีแนวโน้มสูงขึ้นอย่างต่อเนื่อง โดย**สถิติการจดทะเบียนรถพลังงานไฟฟ้าตามกฎหมายว่า**ด้วยรถยนต์ทั่วประเทศประจำปี พ.ศ. 2567 ระหว่าง**เดือนมกราคม – กรกฎาคม 2567 มีจำนวนทั้งสิ้น 59,670 คัน** การจดทะเบียนฯ ในแต่ละเดือนมีจำนวน ดังนี้

*   เดือนมกราคม จำนวน 15,915 คัน 
*   เดือนกุมภาพันธ์ จำนวน 6,259 คัน 
*   เดือนมีนาคม จำนวน 7,373 คัน 
*   เดือนเมษายน จำนวน 5,973 คัน 
*   เดือนพฤษภาคม จำนวน 7,969 คัน 
*   เดือนมิถุนายน 7,911 คัน 
*   เดือนกรกฎาคม 8,270 คัน 

ทั้งนี้ กรมการขนส่งทางบกมีมาตรการลดภาษีประจำปีสำหรับรถที่ขับเคลื่อนด้วยพลังงานไฟฟ้าที่เป็นรถใหม่สำเร็จรูปจากโรงงานและนำมาจดทะเบียนตามกฎหมายว่าด้วยรถยนต์ เป็นการส่งเสริมให้ประชาชนหันมาใช้รถพลังงานไฟฟ้าเพิ่มมากขึ้น เพื่อเป็นการลดปัญหามลพิษทางอากาศอย่างมีประสิทธิภาพ

Credit:
- กองบรรณาธิการ SPACEBAR


========================================

ID: 18920
Title: ‘ประวิตร’ ยัน ‘พรรคพลังประชารัฐ’ ร่วมรัฐบาลต่อ 
Slug: prawit-confirmed-that-would-continue-to-work-with-the-government
Published At: 2024-08-19 16:00:16
Locale: th
Excerpt: เกาะแน่น ! ‘บิ๊กป้อม’ ยืนยัน ‘พรรคพลังประชารัฐ’ ร่วมงานรัฐบาลต่อ หลังกระแสคนนามสกุล ‘วงษ์สุวรรณ’ หลุดโผล ‘ครม.’ ลั่นไม่ได้ไปโหวต ‘อุ๊งอิ๊ง’ เพราะติดงานเลี้ยงนักกีฬาโอลิมปิก
Category: การเมือง, politics, การเมืองระดับชาติ, national
Tags: 

Highlights:
- เกาะแน่น ! ‘บิ๊กป้อม’ ยืนยัน ‘พรรคพลังประชารัฐ’ ร่วมงานรัฐบาลต่อ หลังกระแสคนนามสกุล ‘วงษ์สุวรรณ’ หลุดโผล ‘ครม.’
- ลั่นไม่ได้ไปโหวต ‘อุ๊งอิ๊ง’ เพราะติดงานเลี้ยงนักกีฬาโอลิมปิก

Content:

ท่ามกลางกระแสข่าวการวางตำแหน่งในคณะรัฐมนตรีชุดใหม่ จะไม่มีคนนามสกุล 'วงษ์สุวรรณ' ร่วมในรัฐบาล ล่าสุด **‘พล.อ.ประวิตร วงษ์สุวรรณ’** หัวหน้าพรรคพลังประชารัฐ (พปชร.) ให้สัมภาษณ์ถึงกรณีมีกระแสข่าวพรรคพลังประชารัฐ อาจถูกปรับออกจากรัฐบาลว่า

“ยืนยันพรรคพลังประชารัฐร่วมรัฐบาล” 

ส่วนการที่ไม่ได้ไปร่วมโหวต ‘แพทองธาร ชินวัตร’ เป็นนายกรัฐมนตรี นั้น พล.อ. ประวิตร กล่าวว่า เนื่องจากติดงานเลี้ยงต้อนรับและแสดงความยินดีให้แก่นักกีฬา ผู้ฝึกสอน สมาคมกีฬา และคณะเจ้าหน้าที่ที่เข้าร่วมการแข่งขันกีฬาโอลิมปิคเกมส์ ครั้งที่ 33 ซึ่งมีกำหนดการล่วงหน้ามานานแล้ว

Credit:
- กองบรรณาธิการ SPACEBAR


========================================

ID: 18918
Title: ‘พรรค ปชช.’ จับตา ‘ดิจิทัลวอลเล็ต’ เปลี่ยนหลักเกณฑ์แจกเงินหรือไม่
Slug: people's-party-is-keeping-an-eye-on-whether-digital-wallet-has-changed-the-criteria-for-giving-out-money-or-not
Published At: 2024-08-19 15:53:08
Locale: th
Excerpt: ‘ศิริกัญญา’ ชวนจับตา ‘ดิจิทัลวอลเล็ต’ เปลี่ยนหลักเกณฑ์แจกเงินหรือไม่! ให้กำลังใจ ‘แพทองธาร’ เข้ามาในช่วงเวลายากลำบาก ลั่นตรวจสอบเข้มข้นเหมือนเดิม รับยังเร็วไปเปิดซักฟอก ‘นายกฯใหม่’ ขอดูไปยาวๆ กว่านี้ หวัง ‘ปชป.’ ผนึกกำลังฝ่ายค้านเหนียวแน่น ไม่เปลี่ยนขั้วไปร่วมรัฐบาล 
Category: การเมือง, politics, การเมืองระดับชาติ, national
Tags: 

Highlights:
- ‘ศิริกัญญา’ ชวนจับตา ‘ดิจิทัลวอลเล็ต’ เปลี่ยนหลักเกณฑ์แจกเงินหรือไม่! ให้กำลังใจ ‘แพทองธาร’ เข้ามาในช่วงเวลายากลำบาก 
- ลั่นตรวจสอบเข้มข้นเหมือนเดิม แต่ยังเร็วไปเปิดซักฟอก ‘นายกฯใหม่’ ขอดูไปยาวๆ กว่านี้ 
- หวัง ‘ปชป.’ ผนึกกำลังฝ่ายค้านเหนียวแน่น ไม่เปลี่ยนขั้วไปร่วมรัฐบาล 

Content:

รัฐสภา (19 สิงหาคม 2567) **ศิริกัญญา ตันสกุล** สส.บัญชีรายชื่อ รองหัวหน้าพรรคประชาชน (ปชช.) ให้สัมภาษณ์ภายหลังที่ แพทองธาร ชินวัตร ได้รับโปรดเกล้าฯเป็นนายกรัฐมนตรี ทางฝ่ายค้านจะดำเนินการต่ออย่างไร โดยเฉพาะ โครงการดิจิทัลวอลเล็ต 

**ศิริกัญญา** กล่าวว่า ทางฝ่ายค้านเองก็เฝ้ารอวันให้มีการกำหนดแถลงนโยบายเพื่อนำมาศึกษา และวิพากษ์วิจารณ์กันอีกครั้ง ซึ่งถือว่าเป็นครั้งที่ 2 ของรัฐบาลนี้ ในการแถลงและจะต้องติดตามกันต่อในการทวงสัญญาที่ได้หาเสียงเอาไว้และตรวจการบ้าน 1 ปีของรัฐบาลที่ผ่านมา รวมถึงเสนอแนะแนวทางออก และแนวทางที่เหมาะสมกับสถานการณ์ที่เกิดขึ้น 

ส่วนโครงการดิจิทัลวอลเล็ต ซึ่งขณะนี้ก็มีข่าวว่าจะมีการเปลี่ยนแปลงรูปแบบไปอีก แต่คงจะต้องรอการแถลงนโยบายและการให้รายละเอียดภายหลังจากคณะรัฐมนตรีได้ถวายสัตย์ เราต้องให้โอกาสรัฐบาลใหม่ได้เตรียมเตรียมความพร้อมในเรื่องนี้เพื่อนำมาเสนอต่อสภาฯ

**ศิริกัญญา** กล่าวต่อว่า หากต้องมีการเปลี่ยนแปลงรายละเอียดโครงการฯ คงจะเป็นไปเพื่อทำให้มีความละเอียดรอบคอบมากขึ้น เป็นไปตามกฎหมายวินัยการเงินการคลังมากขึ้น แต่รูปแบบจะเปลี่ยนไปอย่างไรคงต้องจับตาดู หากจะเปลี่ยนเป็นเงินสด ก็ต้องทำให้ตรงกับความต้องการประชาชน รวมถึงลดเสียงวิพากษ์วิจารณ์ลงไป แต่ต้องดูเรื่องของงบประมาณว่าจะสามารถจ่ายได้เท่าไหร่ เพราะรัฐบาลเองก็ยังไม่มีการแถลงความชัดเจนในเรื่องนี้ แต่เข้าใจได้ เพราะยังไม่มีคณะรัฐมนตรี (ครม.) แผนนโยบาย และยังไม่ได้นำเข้าสู่ที่ประชุม ครม. คงต้องให้โอกาสให้เวลากับรัฐบาลได้เต็มตัว

เมื่อถามว่าจะส่งผลกับการทำงานของฝ่ายค้านหรือไม่ **ศิริกัญญา** กล่าวว่า การทำงานของฝ่ายค้านไม่ได้มีอะไรเปลี่ยนแปลง การตรวจสอบก็ยังเข้มข้นเหมือนเดิม แต่สำหรับการเปิดอภิปรายไม่ไว้วางใจ ต้องยอมรับว่านายกรัฐมนตรีเพิ่งมาสดๆ ร้อนๆ จึงยังมีไม่มีเรื่องให้อภิปราย แต่สำหรับ ครม.ที่เคยอยู่ในรัฐบาลที่ผ่านมาเราก็สามารถอภิปรายได้เต็มที่ แต่คงต้องรอเก็บข้อมูลและรวบรวมข้อมูลก่อนที่จะมีการยื่นอภิปรายไม่ไว้วางใจต่อไป 

เมื่อถามถึงกระแสข่าวที่พรรคประชาธิปัตย์ (ปชป.) จะเข้าร่วมรัฐบาล จะกระทบต่อการทำงานของฝ่ายค้านหรือไม่ **ศิริกัญญา** กล่าวว่า คงไม่เป็นแบบนั้น ส่วนตัวคาดหวังว่าพรรครวมฝ่ายค้านจะยังคงเหนียวแน่นเหมือนเดิม แต่อะไรจะเกิดขึ้นก็คงต้องรอดูทิศทางข้างหน้าต่อไป หากขาดไปหนึ่งพรรคที่เหลือก็น่าจะคงอยู่ และสามารถทำงานได้อย่างเข้มแข็ง ไม่ว่าจะมีพรรคร่วมฝ่ายค้านกี่พรรคก็ตาม 

เมื่อถามว่า การปรับ ครม.จะมีการเปลี่ยนแปลงในส่วนของกระทรวงการคลังหรือไม่ **ศิริกัญญา** กล่าวว่า จะมีการเปลี่ยนแปลงหรือไม่ คิดว่าคงจะมีการปรับเปลี่ยนตามนโยบาย หรือมาตรการที่ทางรัฐบาลจะต้องมีการดำเนินการให้เหมาะสมกับภาระงานที่จะเกิดขึ้น ซึ่งก็ต้องขึ้นอยู่กับนโยบายใหม่ที่จะต้องมีการแถลงกับสภาฯ ว่าจะใช้กระทรวงการคลังเป็นผู้ขับเคลื่อนหลัก หรือจะใช้รัฐมนตรีในกระทรวงอื่นๆ ซึ่งก็ต้องรอภายหลังการแถลงนโยบาย

ส่วนตัวคิดว่าหากเปลี่ยนรัฐมนตรีภายในกระทรวงการคลัง คงไม่ถึงขั้นที่จะทำให้โครงการสะดุด เพราะรายละเอียดมีการดำเนินการไปในระดับหนึ่งแล้ว อาจจะทำให้ช้าไปบ้าง แต่คงไม่ได้กระทบอะไรในภาพรวม หากจะมีการเปลี่ยนแปลงก็คงเป็นการตัดสินใจจากคณะรัฐมนตรีมากกว่าเพื่อจะทำให้สะดุดลงหรือมีการเปลี่ยนแปลง

เมื่อถามว่า จะฝากอะไรถึงนายกรัฐมนตรีคนใหม่หรือไม่ **ศิริกัญญา** กล่าวว่า ต้องยอมรับว่า นางสาวแพทองธาร เข้ามารับตำแหน่งในช่วงเวลาที่ยากลำบาก ในทางเศรษฐกิจ การเมือง และสังคมเป็นภาระหน้าที่ที่หนักหน่วง ที่ต้องเดินหน้านำคณะรัฐมนตรีและประเทศไปสู่การพัฒนาที่ก้าวหน้าขึ้นได้ 

_**“ฝ่ายค้านขอเป็นกำลังใจ และคงต้องเล่นบทบาทของกันและกันให้ดีที่สุด ในส่วนที่ต้องมีความร่วมมือกัน ก็สามารถร่วมมือกันได้ ส่วนการตรวจสอบ ถ่วงดุล เราก็จะทำหน้าที่ของฝ่ายค้านเช่นเดียวกัน และคาดหวังว่านายกรัฐมนตรีคนใหม่จะให้เกียรติสภาฯ ในการมาสภาฯ บ่อยๆ โดยเฉพาะการตอบกระทู้สด”**_ ศิริกัญญา กล่าว

เมื่อถามว่า มีความเห็นอย่างไรต่อคำแถลงของนายกรัฐมนตรี ภายหลังได้รับตำแหน่ง **ศิริกัญญา** กล่าวว่า อาจจะยังเร็วไปที่จะตัดสินจากการพูดไม่กี่ครั้ง ยังมีอีกหลายวาระหลายโอกาสที่นายกรัฐมนตรี จะสามารถแสดงวิสัยทัศน์เต็มที่ได้ต้องดูกันไปในระยะยาว อย่าเพิ่งรีบตัดสินกันเพียงแค่สปีดเดียว

Credit:
- กองบรรณาธิการ SPACEBAR


========================================

ID: 18916
Title:  เรากำลังจะมีเวลามากขึ้น! โลกอาจมี 25 ชั่วโมงเพราะดวงจันทร์ขยับออกห่าง 
Slug: earth-days-could-become-25-hours-long-as-moon-drifts-away
Published At: 2024-08-19 15:41:00
Locale: th
Excerpt:  ในอนาคตโลกของเราจะมี 25 ชั่วโมงจากอิทธิพลของดวงจันทร์ 
Category: ต่างประเทศ, world, วิทยาศาสตร์, science
Tags: 

Highlights:
- เมื่อ 1,400 ล้านปีก่อน 1 วันบนโลกยาวนานเพียง 18 ชั่วโมงเท่านั้น เนื่องจากดวงจันทร์อยู่ใกล้โลกมากกว่าปัจจุบัน ทำให้โลกหมุนเร็วกว่าทุกวันนี้
- นอกจากดวงจันทร์แล้ว ยังมีปัจจัยอื่นที่ส่งผลต่อการโคจรของโลก หนึ่งในนั้นคือ การเปลี่ยนแปลงของสภาพภูมิอากาศ

Content:

เราต่างมีเวลา 24 ชั่วโมงเท่ากัน แต่ในอนาคตตัวเลขนี้กำลังจะเปลี่ยนไป  

ผลการศึกษาวิจัยของทีมนักวิทยาศาสตร์จากมหาวิทยาลัยวิสคอนซิน-เมดิสันระบุว่า เวลา 24 ชั่วโมงบนโลก**จะค่อยๆ เพิ่มขึ้นเป็น 25 ชั่วโมงในที่สุด** เนื่องจากดวงจันทร์ค่อยๆ ถอยห่างออกจากโลก   

งานวิจัยซึ่งตีพิมพ์ในวารสาร Proceedings of the National Academy of Science ชิ้นนี้ระบุว่า **ดวงจันทร์ขยับออกห่างจากโลกราวปีละ 3.8 เซนติเมตร** นั่นหมายความว่าในอีกราว 200 ล้านปี 1 วันบนโลกจะมี 25 ชั่วโมง  

ศาสตราจารย์ สตีเวน ไมเยอร์ส จากมหาวิทยาลัยวิสคอนซิน-เมดิสันเผยว่า “เมื่อดวงจันทร์ขยับห่างออกจากโลก โลกก็เหมือนนักสเกตลีลาที่หมุนตัวช้าลงขณะกำลังเหยียดแขนออก” 

ดวงจันทร์อยู่ห่างจากโลกราว 384,400 กิโลเมตร และใช้เวลาในการโคจรรอบโลก 27.3 วัน 

ในการศึกษาวิจัยนี้ ไมเยอร์สและทีมได้ประกอบข้อมูลเชิงลึกของความสัมพันธ์ระหว่างโลกกับดวงจันทร์ขึ้นมาใหม่และพบว่า **เมื่อ 1,400 ล้านปีก่อน 1 วันบนโลกยาวนานเพียง 18 ชั่วโมงเท่านั้น** เนื่องจากดวงจันทร์อยู่ใกล้โลกมากกว่าปัจจุบัน ทำให้โลกหมุนเร็วกว่าทุกวันนี้ 

ตลอดประวัติศาสตร์ความเป็นไปของโลกนั้น เกิดปรากฏการณ์ **“ดวงจันทร์เคลื่อนห่าง”** เรื่อยมา และที่เรารู้ว่ามีปรากฏการณ์นี้ก็ต้องขอบคุณนักบินอวกาศในภารกิจอะพอลโลที่ติดตั้งกระจกสะท้อนแสงไว้บนดวงจันทร์เมื่อหลายปีก่อน เมื่อยิงเลเซอร์ไปยังกระจกสะท้อนแสงที่ว่าก็จะทราบว่าดวงจันทร์เคลื่อนห่างออกไปจากโลกเร็วแค่ไหน 

เมื่อดวงจันทร์ขยับห่างออกจากโลก แรงดึงดูดที่มีต่อโลกก็จะเปลี่ยนตามไปด้วย ทำให้โลกหมุนช้าลง สาเหตุก็เป็นเพราะดวงจันทร์มีอิทธิพลต่อกระแสน้ำบนโลก เมื่อโลกหมุน แรงโน้มถ่วงของดวงจันทร์ที่โคจรรอบโลกจะดึงมวลน้ำในมหาสมุทรให้เคลื่อนที่ทำให้เกิดน้ำขึ้นน้ำลง โดยโลกฝั่งที่อยู่ใกล้กับดวงจันทร์จะเกิดน้ำขึ้น แม้จะมีแรงเฉื่อยที่พยายามรักษาระดับน้ำไว้ แต่แรงดึงดูดของดวงจันทร์มีมากกว่า น้ำบนโลกจึงถูกดึงดูดเข้าหาดวงจันทร์ ส่วนโลกอีกฝั่งหนึ่งที่อยู่ห่างจากดวงจันทร์ แรงดึงดูดของดวงจันทร์มีน้อยกว่า แรงเฉื่อยจึงชนะ ทำให้เกิดน้ำลง 

เมื่อแรงดึงดูดของดวงจันทร์รวมกับแรงเฉื่อยทำให้เกิดน้ำขึ้นน้ำลงที่อยู่ในแนวเดียวกับดวงจันทร์  ขณะที่โลกหมุนรอบแกนหมุนของตัวเองได้เร็วกว่าการโคจรของดวงจันทร์มาก หมายความว่ามีแรงเสียดทานจากแผ่นเปลือกโลกที่ก้นมหาสมุทร ซึ่งพยายามจะลากเอามวลน้ำทั้งหมดไปพร้อมกับการหมุนของโลกด้วย ส่งผลให้มวลน้ำในมหาสมุทรเคลื่อนตัวแซงหน้าการโคจรของดวงจันทร์อยู่เล็กน้อย ในขณะที่แรงดึงดูดของดวงจันทร์ก็พยายามจะดึงเอามวลน้ำให้ถอยหลังไปในทิศทางตรงข้าม 

ปรากฏการณ์นี้**ทำให้โลกเสียพลังงานในการหมุนรอบตัวเอง** จนเริ่มหมุนช้าลงเรื่อยๆ ในขณะที่ดวงจันทร์กลับเป็นฝ่ายได้พลังงานส่วนนี้ไปแทน ทำให้มันมีวงโคจรในระดับที่สูงขึ้นหรือถอยห่างออกจากโลกมากขึ้น 

นอกจากนี้ ยังมีปัจจัยอื่นที่ส่งผลต่อการโคจรของโลก หนึ่งในนั้นคือ **การเปลี่ยนแปลงของสภาพภูมิอากาศ** เมื่ออุณหภูมิโลกสูงขึ้น น้ำแข็งขั้วโลกจะละลายเร็วขึ้น น้ำจากการละลายเหล่านี้ก็จะไหลลงสู่มหาสมุทรโดยเคลื่อนจากขั้วโลกไปยังเส้นศูนย์สูตรที่เกิดปรากฏการณ์น้ำขึ้นน้ำลง ทำให้ช่วงกลางของโลกขยายกว้างขึ้น ส่งผลให้โลกหมุนช้าลงอีก 

ทั้งหมดนี้หมายความว่า 1 วันบนโลกยาวนานขึ้นเรื่อยๆ แต่การเปลี่ยนแปลงนี้ก็เล็กน้อยมากจนเราไม่ทันสังเกตและไม่กระทบกับนาฬิกาชีวภาพของมนุษย์ 

แต่เมื่อเวลาผ่านไปหลายล้านปี การเปลี่ยนแปลงเล็กๆ น้อยๆ เหล่านั้นจะเพิ่มขึ้น และในที่สุดก็ทำให้การโคจร 1 รอบของโลกใช้เวลานานขึ้น 

Photo by AFP PHOTO/NASA/HANDOUT

Credit:
- จารุณี นาคสกุล
- พิชชิตา ธนภัทร์นพ


========================================

ID: 18917
Title: เปิดตารางรถเมล์ ‘กะกลางคืน’ รับคนทำงานกลางคืน
Slug: economic-business-bus-bangkok
Published At: 2024-08-19 15:31:49
Locale: th
Excerpt: ไทย สมายล์ บัส ประกาศตารางเดินรถให้บริการรถกลางคืน (บริการ 24 ชั่วโมง) มากกว่า 13 เส้นทาง ปล่อยรถความถี่ขั้นต่ำชั่วโมงละคัน เตรียมเพิ่มรถอีกตามความต้องการผู้โดยสาร หวังเป็นที่พึ่งคนทำงานกลางคืน หลังจากผู้ประกอบการรายเดิมยกเลิกกะกลางคืน
Category: ธุรกิจ-เศรษฐกิจ, business, การตลาดและแบรนด์, brand-and-marketing
Tags: 

Highlights:
- ผู้ประกอบการรายเดิม ยกเลิกวิ่งกะกลางคืนในบางเส้นทาง


- ให้บริการแล้วใน 13 เส้นทาง

- เตรียมเพิ่มรถอีกตามความต้องการผู้โดยสาร

Content:

กุลพรภัสร์ วงศ์มาจารภิญญา ประธานเจ้าหน้าที่บริหาร ไทย สมายล์ กรุ๊ป หรือ TSB ผู้นำการให้บริการรถเมล์และเรือโดยสารพลังงานไฟฟ้า เปิดเผยว่า ปัจจุบันบริษัทที่เป็นผู้รับใบอนุญาตเดินรถอย่างถูกต้องจากกรมการขนส่งทางบกในการให้บริการพี่น้องประชาชน ได้รับข้อร้องเรียนจากประชาชนได้รับความเดือดร้อน ไม่มีรถให้บริการช่วงเวลากลางคืนในหลายพื้นที่ หลังจากที่ผู้ประกอบการรายเดิม ยกเลิกวิ่งกะกลางคืนในบางเส้นทางไปก่อนหน้านี้ 

โดยบริษัทได้พิจารณาถึงความต้องการเดินทางในช่วงกลางคืนของพี่น้องประชาชนซึ่งเป็นส่วนหนึ่งของการขับเคลื่อนเศรษฐกิจของไทย จึงได้ทยอยจัดเพิ่มการเดินรถ กะสว่าง หรือรถ 24 ชั่วโมง ขณะนี้ให้บริการแล้วใน 13 เส้นทาง โดยนับตั้งแต่เวลา 00.00 (เที่ยงคืน) ถึง 05.00 น. มีรถเมล์โดยสารพลังงานไฟฟ้าออกให้บริการในเส้นทางต่าง ๆ ตลอดทุกชั่วโมง อีกทั้งจะทยอยเพิ่มจำนวนรถต่อเนื่องเพื่อให้สอดคล้องไปกับความต้องการของผู้โดยสาร

สำหรับสายรถที่ ไทย สมายล์ บัส เปิดวิ่งให้บริการช่วงกลางคืน ประกอบด้วย

*   **1-3(34) เส้นทางบางเขน - ถนนพหลโยธิน - หัวลำโพง** ให้บริการตั้งแต่เวลา : 23.00 น., 00.00 น., 01.00 น.,  02.00 น., 03.00 น., 05.00 น.
*   **1-37(27) เส้นทางมีนบุรี - อนุสาวรีย์ชัยสมรภูมิ** ให้บริการเวลา : 22.00 น., 00.00 น., 05.00 น. 
*   **1-39(71) เส้นทางสวนสยาม - คลองเตย** ให้บริการเวลา :  22.00 น., 22.40 น., 00.00 น., 01.00 น., 02.00 น., 03.45 น., 04.00 น.,     04.15น., 04.30 น., 04.45 น., 05.00 น.
*   **2-15(97) เส้นทางกระทรวงสาธารณสุข - รพ.สงฆ์** ให้บริการเวลา : 23.00 น., 00.00 น., 01.30 น., 03.00 น., 04.00 น., 04.10 น., 04.20 น., 04.30 น., 04.40 น., 04.50 น., 05.00 น.
*   **2-38(8) เส้นทางแฮปปี้แลนด์ - ท่าเรือสะพานพุทธ** ให้บริการเวลา : 22.00 น., 23.00 น., 00.00 น., 01.00 น., 02.00 น., 03.45 น., 04.00 น., 04.10 น., 04.20 น., 04.30 น., 04.40 น., 04.50 น., 05.00 น.
*   **3-1(2) เส้นทางปากน้ำ - ท่าเรือสะพานพุทธ** ให้บริการเวลา : 22.00 น., 00.00 น., 01.00 น., 02.00 น., 03.00 น., 03.50 น., 04.05 น., 04.20 น., 04.35 น., 04.50 น., 05.00 น.
*   **3-6(25) เส้นทางโรงเรียนปทุมคงคาสมุทรปราการ - สถานีขนส่งฯ เอกมัย (เพิ่ม 1 คัน)** ให้บริการเวลา : 22.40 น., 23.00 น., 01.00 น., 02.00 น., 04.30 น., 04.45 น., 05.00 น.
*   **3-36(4) เส้นทางท่าเรือคลองเตย - ท่าเรือภาษีเจริญ** ให้บริการเวลา : 22.00 น., 23.30 น., 01.00 น., 02.00 น., 03.30 น., 04.00 น., 04.30 น., 05.00 น.
*   **34 เส้นทางรังสิต - หัวลำโพง** ให้บริการเวลา : 22.10 น., 00.00 น., 03.40 น., 04.20 น., 05.00 น.
*   **4-36(7) เส้นทางโรงเรียนศึกษานารี - หัวลำโพง** ให้บริการเวลา : 23.30 น., 01.00 น., 02.30 น., 03.45 น., 04.00 น., 04.10 น., 04.20 น., 04.30 น., 04.40 น., 04.50 น., 05.00 น.
*   **4-44(80A) เส้นทางหมู่บ้าน วปอ.11 - สวนหลวงพระราม 8** ให้บริการเวลา : 22.30 น., 01.00 น., 04.45 น., 05.00 น.
*   **4-46(84) เส้นทางวัดไร่ขิง - BTS กรุงธนบุรี** ให้บริการเวลา : 22.00 น., 23.00 น., 00.00 น., 01.00 น., 02.00 น., 03.00 น., 04.00 น., 04.10 น., 04.20 น., 04.30 น., 04.40 น., 04.50 น., 05.10 น.
*   **4-15(82) เส้นทางท่าน้ำพระประแดง - บางลำพู** ให้บริการเวลา : 22.00 น., 23.00 น., 00.00 น., 01.00 น., 02.00 น., 03.00 น., 04.00 น.(04.29), 04.30 น.(04.31), 04.40 น., 05.00 น.

ขณะเดียวกัน TSB ยังคำนึงถึงปัญหาค่าครองชีพของพี่น้องประชาชน โดยรถเมล์ไฟฟ้าสีน้ำเงินทุกคัน จะรองรับบัตรโดยสารอิเล็กทรอนิกส์ HOP Card ที่ได้รับสิทธิประโยชน์ ‘เดลิ แมกซ์ แฟร์’ (Daily Max Fare) ให้ผู้โดยสาร  สามารถขึ้น-ลง กี่ครั้ง กี่ต่อ ไม่อั้นภายในหนึ่งวัน ด้วยการจ่ายค่าโดยสารสูงสุดไม่เกิน 40 บาทต่อวันเท่านั้น หรือนั่งรถต่อเรือ เรือต่อรถ ชำระค่าโดยสารสูงสุดเพียง 50 บาทเท่านั้น แต่หากผู้โดยสารท่านใดไม่ได้นั่งบ่อยก็จ่ายตามจริง เริ่มเพียง 15-20-25 บาท

Credit:
- กองบรรณาธิการ SPACEBAR


========================================

ID: 18915
Title: FKII จ่อส่งวาระเร่งด่วนต่อนายกฯ เร่งแก้ปัญหาแพลตฟอร์มอีคอมเมิร์ซข้ามพรมแดน 
Slug: economic-business-online-fkii-sme-temu
Published At: 2024-08-19 15:04:06
Locale: th
Excerpt: ‘อลงกรณ์’ ชี้โมเดลค้าออนไลน์แบบ TEMU เป็นปัญหาความเป็นความตายของเอสเอ็มอี และเศรษฐกิจไทย
Category: ธุรกิจ-เศรษฐกิจ, business, เศรษฐกิจ, economics
Tags: 

Highlights:
- ขายออนไลน์แบบ TEMU เป็นปัญหา

- กระทบโดยตรงต่อของเอสเอ็มอี กว่า 3 ล้านกิจการ


- อีคอมเมิร์ซข้ามพรมแดน ภัยคุกคามเศรษฐกิจไทย

Content:

อลงกรณ์ พลบุตร ประธานสถาบันเอฟเคไอไอ ไทยแลนด์ (FKII Thailand) เปิดเผยวันนี้ว่า ประเทศไทยกำลังเผชิญกับภัยคุกคามจากแพลตฟอร์มอีคอมเมิร์ซข้ามพรมแดนรูปแบบใหม่ที่ไม่เคยมีมาก่อนเปรียบเสมือนโควิดทางเศรษฐกิจได้ส่งผลกระทบโดยตรงต่อความเป็นความตายของเอสเอ็มอี กว่า 3 ล้านกิจการ และความมั่นคงทางเศรษฐกิจของประเทศไทยและอาเซียนโดยรวม 

สถาบันเอฟเคไอไอ จึงได้จัดสัมมนา FKII NATIONAL DAILOGUE เรื่อง “อีคอมเมิร์ซข้ามพรมแดน ภัยคุกคามเศรษฐกิจไทย : ปัญหาและทางออก” ในวันพุธที่ 21 สิงหาคม 2567 เวลา 13.30-17.00 น. ณ สวนเสียงไผ่ ทาวน์อินทาวน์ โดยระดมความคิดเห็นจากผู้ทรงคุณวุฒิในประเด็นต่าง ๆ เช่นหัวข้อ “โอกาสและภัยคุกคามเศรษฐกิจไทย”โดย ดร.สถิตย์ ลิ่มพงศ์พันธุ์ อดีตสว. อดีตปลัดกระทรวงการคลัง, หัวข้อ“มาตรการรับมืออีคอมเมิร์ซข้ามพรมแดน” โดย นายอลงกรณ์ พลบุตร ประธาน FKII ร่วมด้วยวิทยากรท่านอื่น ๆ ได้แก่ นายชยดิฐ หุตานุวัชร์ ประธานสถาบันทิวา, นายสุปรีย์ ทองเพชร ประธานสภาวิสาหกิจขนาดกลางและขนาดย่อมไทย, นายภาวุธ พงษ์วิทยภานุ ผู้ก่อตั้งตลาดดอตคอม และ ประธานเจ้าหน้าที่บริหาร บริษัท เพย์ โซลูชั่น จำกัด, นายภาวัต พุฒิดาวัฒน์ ประธานกรรมการบริหาร บริษัท GoShip จำกัด และผู้แทนองค์กรต่าง ๆ ทั้งภาครัฐและภาคเอกชนร่วมเสนอปัญหาและทางออก

“โรงงานปิดเพิ่มขึ้นในอัตราเร่งจากปีที่แล้วเป็นกว่า 100 แห่งต่อเดือนเกือบทั้งหมดเป็นเอสเอ็มอี เรารอต่อไปไม่ได้ เอฟเคไอไอ จะเสนอเป็นวาระเร่งด่วนต่อนายกรัฐมนตรีและรัฐบาลทั้งในมุมโอกาสและภัยคุกคามจากแพลตฟอร์มอีคอมเมิร์ซข้ามพรมแดน เช่น TEMU ในฐานะประธาน FKII และ

อดีตรองปธ.สภาขับเคลื่อนการปฏิรูปประเทศและอดีตรมช.พาณิชย์ ทำหน้าที่รัฐมนตรีเศรษฐกิจอาเซียน ผมยืนยันว่า ประเทศไทยเคารพหลักการเศรษฐกิจเสรีและเป็นธรรม ธุรกิจการค้าที่เอาเปรียบไม่ใช่การค้าที่เป็นธรรม การคุ้มครองเศรษฐกิจในประเทศ (Domestic economy) เป็นมาตรการที่อยู่ภายใต้กติกาขององค์การการค้าโลก ดังนั้นข้อเสนอของเอฟเคไอไอจะเป็นมาตรการที่เด็ดขาดในการแก้ไขปัญหาและไม่กระทบต่อความสัมพันธ์ทางเศรษฐกิจระหว่างประเทศ และส่วนหนึ่งของมาตรการจะต้องเป็นความร่วมมือระดับอาเซียนด้วย”

Credit:
- กองบรรณาธิการ SPACEBAR


========================================

ID: 18914
Title: ‘ศรีสุวรรณ’ ยื่น ป.ป.ช. สอบ ‘บิ๊กป้อม’ เข้าข่ายผิดจริยธรรมร้ายแรงหรือไม่
Slug: srisuwan-filed-a-complaint-with-the-nacc-to-investigate-prawit-as-to-whether-he-was-unethical-or-not
Published At: 2024-08-19 14:39:39
Locale: th
Excerpt: นักร้อง ‘ศรีสุวรรณ จรรยา’ ยื่น ป.ป.ช. ตรวจสอบ ‘บิ๊กป้อม’ เข้าข่ายคุกคามสื่อ ผิดจริยธรรมร้ายแรงหรือไม่
Category: สังคม-ความเป็นอยู่, social, กฎหมาย-อาชญากรรม, law-and-crime
Tags: 

Highlights:
- ‘บิ๊กป้อม’ โดนแล้ว! นักร้อง ‘ศรีสุวรรณ จรรยา’ ยื่น ป.ป.ช. ตรวจสอบ
- เข้าข่ายคุกคามสื่อ ผิดจริยธรรมร้ายแรงหรือไม่

Content:

ผู้สื่อข่าวรายงานวันที่ 19 สิงหาคม  2567 **ศรีสุวรรณ จรรยา** ผู้นำองค์กรรักชาติ รักแผ่นดิน เข้ายื่นคำร้องที่สำนักงานคณะกรรมการป้องกันและปราบปรามการทุจริตแห่งชาติ (ป.ป.ช.) เพื่อขอให้ไต่สวนและมีความเห็นกรณี **พล.อ.ประวิตร วงษ์สุวรรณ** สส.บัญชีรายชื่อ และหัวหน้าพรรคพลังประชารัฐ (พปชร.) มีพฤติการณ์และการกระทำที่อาจเข้าข่ายการคุกคามสิทธิและเสรีภาพบุคคลอื่น และก่อให้เกิดความเสื่อมเสียต่อเกียรติศักดิ์ของการดํารงตําแหน่งของตน อันอาจถือได้ว่าเป็นการฝ่าฝืนมาตรฐานทางจริยธรรมอย่างร้ายแรงหรือไม่

ทั้งนี้ เหตุที่เกิดขึ้นเป็นเพียงการที่มีนักข่าวหญิงคนหนึ่ง ถามคำถามเกี่ยวกับเรื่องการโหวตเลือกนายกรัฐมนตรีในวันที่ 16 สิงหาคม ที่ผ่านมา เนื่องจาก พล.อ.ประวิตร เป็นแคนดิเดตนายกรัฐมนตรีคนหนึ่งด้วย ซึ่ง พล.อ.ประวิตร ไม่ตอบคำถาม แต่ได้แสดงอาการฉุนเฉียวโกรธเกรี้ยวไม่พอใจแล้วพูดว่า “อะไร อะไร ถามอะไร ถามใคร?” พร้อมกับเงื้อมือไปหยุมหัวนักข่าว แล้วเดินขึ้นรถไป

**ศรีสุวรรณ** กล่าวว่า การกระทำดังกล่าวถูกสังคม สื่อมวลชน สื่อสังคมออนไลน์วิพากษ์วิจารณ์อย่างมากมาย รวมทั้งสมาพันธ์พนักงานไทยพีบีเอส องค์การกระจายเสียงและแพร่ภาพสาธารณะแห่งประเทศไทย (ไทยพีบีเอส) สมาคมนักข่าวนักหนังสือพิมพ์แห่งประเทศไทย สภาวิชาชีพข่าววิทยุและโทรทัศน์ไทย และสมาคมนักข่าววิทยุและโทรทัศน์ไทย ต่างออกแถลงการณ์สะท้อนการใช้อำนาจในการคุกคามสื่อมวลชนกันมากมาย อันชี้ให้เห็นถึงความไม่เหมาะและวุฒิภาวะของผู้กระทำโดยชัดแจ้ง

พฤติการณ์ของการกระทำดังกล่าวอาจเข้าข่าย ข่มขู่ คุกคามสิทธิเสรีภาพในการทำหน้าที่ของสื่อมวลชน ซึ่งเป็นเรื่องที่เกินกว่าปกติวิสัยของการพูดคุยหยอกล้อกันด้วยความคุ้นเคยตามที่ทีมงานของ พล.อ.ประวิตร วงษ์สุวรรณ จะกล่าวอ้างได้ และโดยสถานะของ พล.อ.ประวิตรนั้นเป็นถึงสมาชิกสภาผู้แทนราษฎรและหัวหน้าพรรคการเมืองอยู่ พฤติการณ์และการกระทำดังกล่าวอาจเข้าข่ายการฝ่าฝืนมาตรฐานทางจริยธรรมฯ ที่ศาลรัฐธรรมนูญและองค์กรอิสระร่วมกันกำหนด หลายข้อ 

อาทิ ข้อ 12 ข้อ 13 ข้อ 17 ข้อ 20 ประกอบข้อ 27 และข้อ 28 เพราะมาตรฐานทางจริยธรรมดังกล่าวถูกกำหนดให้ใช้บังคับแก่สมาชิกสภาผู้แทนราษฎร สมาชิกวุฒิสภา และคณะรัฐมนตรี ตามรัฐธรรมนูญแห่งราชอาณาจักรไทย มาตรา 219 วรรคสอง ด้วย

**ศรีสุวรรณ** กล่าวด้วยว่า เหตุดังกล่าวเกี่ยวข้องกับความสงบสุขและศีลธรรมอันดีของสังคม องค์กรรักชาติ รักแผ่นดิน จึงต้องนำความมายื่นร้องต่อ ป.ป.ช. ซึ่งมีอำนาจหน้าที่โดยตรงตามกฎหมาย เพื่อให้ไต่สวน สอบสวนว่าพฤติการณ์และการกระทำดังกล่าว เข้าข่ายการคุกคามสื่อมวลชนหญิงคนดังกล่าว และเป็นการฝ่าฝืนมาตรฐานจริยธรรมฯหรือไม่ หากเข้าข่ายให้ดำเนินการตามกฎหมาย ป.ป.ช. ต่อไป

Credit:
- กองบรรณาธิการ SPACEBAR


========================================

ID: 18913
Title: ‘วิปรัฐบาล’ รับเสียงอ่อย ‘ฟอร์มครม.’ โยงอาจ ‘รองประธานสภาคนที่ 1’ 
Slug: the-formation-of-the-cabinet-and-the-election-of-the-vice-chairman-of-the-house-of-representatives
Published At: 2024-08-19 14:24:55
Locale: th
Excerpt: อ้าว ! เลือก ‘รองปธ.สภาฯ คนที่ 1’ ส่อยืด หลัง ‘วิปรัฐบาล’ ส่งสัญญาณโยงการฟอร์ม ‘ครม.ชุดใหม่’ ให้จบทีเดียว ทราบกรณี ‘ภูมิใจไทย’ ชงชื่อ ‘ภราดร’ ชิงตำแหน่งแล้ว แต่ต้องมาคุยกัน - ยันยืนตาม ‘ที่ปรึกษานายกฯ’ คอนเฟิร์ม ‘ทักษิณ’ สวมเครื่องแบบปกติขาวได้
Category: การเมือง, politics, การเมืองระดับชาติ, national
Tags: 

Highlights:
- อ้าว ! เลือก ‘รองปธ.สภาฯ คนที่ 1’ ส่อยืด หลัง ‘วิปรัฐบาล’ ส่งสัญญาณโยงการฟอร์ม ‘ครม.ชุดใหม่’ ให้จบทีเดียว 
- ทราบกรณี ‘ภูมิใจไทย’ ชงชื่อ ‘ภราดร’ ชิงตำแหน่งแล้ว แต่ต้องมาคุยกัน
- ยันยืนตาม ‘ที่ปรึกษานายกฯ’ คอนเฟิร์ม ‘ทักษิณ’ สวมเครื่องแบบปกติขาวได้

Content:

**‘วิสุทธิ์ ไชยณรุณ’** สส.บัญชีรายชื่อ พรรคเพื่อไทย ในฐานะประธานคณะกรรมการประสานงานพรรคร่วมรัฐบาล (วิปรัฐบาล) กล่าวก่อนการประชุมวิปรัฐบาลว่า จะมีการหารือกันในรายละเอียดของพระราชบัญญัติ (พ.ร.บ.) ว่าด้วยการออกเสียงประชามติ พ.ศ.2564 ที่จะเข้าสู่การประชุมสภาฯ และร่าง พ.ร.บ.ยกเลิกประกาศและคำสั่งหัวหน้าคณะรักษาความสงบแห่งชาติ (คสช.)  

เมื่อถามถึงความคืบหน้าการเลือกรองประธานสภาผู้แทนราษฎร คนที่ 1 ด้าน **‘ชูศักดิ์ ศิรินิล’** สส.บัญชีรายชื่อ พรรคเพื่อไทย ในฐานะวิปรัฐบาล กล่าวว่า ยอมรับว่าขณะนี้มีสถานการณ์ที่เกี่ยวข้องกับการจัดทำคณะรัฐมนตรี (ครม.) ชุดใหม่ ซึ่งเป็นไปตามที่ได้นายกรัฐมนตรีใหม่ ตำแหน่งเหล่านี้ จริงอยู่ว่าเป็นฝ่ายนิติบัญญัติ แต่ท้ายที่สุดต้องคิดโดยภาพรวมคือมาจากพรรคการเมือง ตามโควตา ตามสัดส่วน แต่เท่าที่คุยกันไปแล้ว ไหนๆ ก็ต้องดำเนินการทั้ง 2 เรื่อง ก็คิดไปทำไปพร้อมๆ กัน จะได้จบเป็นกระบวนการเดียวกัน  

เมื่อถามว่าตำแหน่งจะมีผลกับโควตารัฐมนตรีหรือไม่นั้น ชูศักดิ์ กล่าวว่า เป็นเรื่องของคณะทำงานที่ต้องพูดคุยกัน ส่วนจะมีการสลับเก้าอี้หรือไม่นั้น ยังไม่ทราบ เพราะคณะทำงานจะต้องไปคิดเรื่องโควตาคณะรัฐมนตรีว่า จะเป็นอย่างไร รวมถึงตำแหน่งในฝ่ายนิติบัญญัติของสภาฯ ด้วย ว่าควรจะเป็นอย่างไร อะไรเหมาะสม

“ที่พูด ไม่ได้หมายความว่าจะปฏิเสธใคร แต่พูดอยู่ในหลักการ และสิ่งที่ผู้หลักผู้ใหญ่คิดกัน ว่าไม่อยากให้เป็น 2 ขยัก ก็ทำให้พร้อมกัน จะได้จบ ถามว่าจะต้องใช้เวลานานกว่าเดิมหรือไม่ ก็คงต้องเป็นแบบนั้น” 

เมื่อถามถึงการส่งชื่อ **‘ภราดร ปริศนานันทกุล’** สส.อ่างทอง พรรคภูมิใจไทย เพื่อเสนอเข้าชิงตำแหน่งรองประธานสภาฯ คนที่ 1 ชูศักดิ์ กล่าวว่า ขณะนี้ได้รับทราบเรื่องแล้ว ก็ต้องนำมาพิจารณา  

เมื่อถามถึงกระแสวิพากษ์วิจารณ์กรณีการใส่ชุดปกติขาวของ **‘ทักษิณ ชินวัตร’** อดีตนายกรัฐมนตรี จะสามารถใส่ได้หรือไม่ นายชูศักดิ์ กล่าวว่า ศ.พิเศษธงทอง จันทรางศุ ที่ปรึกษาของนายกรัฐมนตรี ได้ให้สัมภาษณ์ไปแล้ว ซึ่งศ.พิเศษ ธงทอง ก็แม่นระเบียบกฎกติกาเรื่องนี้ เมื่อเขาดูแล้ว ก็บอกว่าไม่มีปัญหาอะไร

Credit:
- กองบรรณาธิการ SPACEBAR


========================================

ID: 18912
Title: คดี 112 ลุ้นอีกทีปีหน้า! ‘ทักษิณ’ พร้อมพิสูจน์ความภักดี 
Slug: thaksin-yellow-shirt-112-19-aug-2024-part2
Published At: 2024-08-19 14:04:17
Locale: th
Excerpt: คดี 112 ลุ้นอีกทีปีหน้า! ‘ทักษิณ’ พร้อมพิสูจน์ความภักดี ยินดีให้ปากคำ ป.ป.ช. ปมป่วยทิพย์ ชั้น14 

Category: การเมือง, politics, การเมืองระดับชาติ, national
Tags: 

Highlights:
- คดี 112 ลุ้นอีกทีปีหน้า! ‘ทักษิณ’ พร้อมพิสูจน์ความภักดี ยินดีให้ปากคำ ป.ป.ช. ปมป่วยทิพย์ ชั้น14 


Content:

เป็นเวลาเกือบ 3 ชม. ที่ ‘ทักษิณ ชินวัตร’ ใช้เวลาตรวจพยานหลักฐาน ที่ศาลอาญา ในคดีที่ถูกกล่าวหาว่ามีความผิดตามมาตรา 112 กรณีให้สัมภาษณ์สื่อเกาหลีใต้ เมื่อปี 2558 

ก่อนเดินทางกลับ ‘ทักษิณ’ พร้อมทีมทนาย ได้ถวายความเคารพพระบรมฉายาลักษณ์สมเด็จพระนางเจ้าสิริกิติ์พระบรมราชินีนาถ พระบรมราชชนนีพันปีหลวง บริเวณทางออก

โดยผู้สื่อข่าวพยายามสอบถามบรรยากาศในการนัดตรวจพยานหลักฐานว่าเป็นอย่างไร ทักษิณตอบเพียงสั้นๆ ด้วยสีหน้ายิ้มแย้มว่า ไม่มีอะไร พร้อมโบกมือ ก่อนเดินทางไปขึ้นรถกลับทันที

ขณะที่ ‘วิญญัติ ชาติมนตรี’ ทนายความของทักษิณ เปิดเผยว่า การสอบคำให้การวันนี้ทักษิณให้การปฏิเสธ พร้อมนำเสนอพยานหลักฐานประกอบคำโต้แย้ง เป็นพยานบุคคล ฝ่ายจำเลย จำนวน 14 ปาก และพยานเอกสารอื่นๆ เพื่อนำเสนอในชั้นพิจารณาคดีต่อไป 

ส่วนฝ่ายโจทก์ไม่ได้อ้างพยานเพิ่มเติม เนื่องจากอาจเห็นว่าเป็นพยานที่ไม่มีประโยชน์หรืออาจเป็นพยานที่ไม่สามารถพิสูจน์ความผิดของฝั่งจำเลยได้ 

ส่วนการสืบพยานหลังจากนี้มีทั้งหมด 7 นัด โดยฝ่ายโจทก์นัดวันที่ 1, 2, และ 3 กรกฎาคม 2568 ส่วนฝ่ายจำเลยนัดสืบพยานวันที่ 15, 16, 22 และ 23 กรกฎาคม 2568

พร้อมมองว่าการที่ศาลนัดสืบพยานในปีหน้า เป็นเพราะศาลอาญา เป็นศาลใหญ่มีคดีจำนวนมาก ต้องนัดสืบพยานไปตามลำดับของคดี ส่วนจะเกี่ยวข้องกับกฎหมายนิรโทษกรรมหรือไม่นั้น ขอไม่ออกความเห็น 

เมื่อถามถึงกรณีที่ฝ่ายจำเลยจะขอยื่นสืบพยานลับหลัง ทนายวิญญัติ ระบุ ได้รับการยืนยันจากทักษิณว่าท่านพร้อมที่จะมาสืบพยานทุกนัด เพื่อพิสูจน์ความบริสุทธิ์ด้วยตัวเอง และพิสูจน์ว่าที่ผ่านมาไม่มีเจตนาที่จะก้าวล่วงสถาบันพระมหากษัตริย์ และพร้อมแสดงความจงรักภักดีเพื่อให้เห็นเป็นที่ประจักษ์ ซึ่งประชาชนคนไทยเห็นอยู่แล้ว แต่หากศาลอนุญาตให้มีการสืบพยานลับหลัง ท่านอาจจะไม่ได้เดินทางมาด้วยตัวเอง

ส่วนทักษิณจะมีกำหนดการเดินทางไปต่างประเทศอีกหรือไม่ ขณะนี้ยังไม่ถึงเวลา และในการต่อสู้คดีนี้ ทักษิณมีความมั่นใจ และไม่ได้กำชับอะไรเป็นพิเศษ ท่านสบายๆ  

อีกประเด็นที่ถูกถาม คือ กรณีที่คณะกรรมการสิทธิมนุษยชนแห่งชาติ (กสม.) ยื่นให้คณะกรรมการป้องกันและปราบปรามการทุจริตแห่งชาติ (ป.ป.ช.) ตรวจสอบเจ้าหน้าที่รัฐของเรือนจำพิเศษกรุงเทพมหานคร และเจ้าหน้าที่ของโรงพยาบาลตำรวจ กรณีเอื้อประโยชน์ให้ทักษิณรักษาตัวที่ชั้น 14 นี้ 

ทนายวิญญัติ ระบุ ทักษิณ ไม่ได้กังวลอะไร  ยืนยันว่าทักษิณป่วยจริง และผมเป็นทนายเพียงคนเดียวที่ไปเยี่ยมทักษิณ และตัวทักษิณอยู่ชั้น 14 จริง และหาก ป.ป.ช. เชิญทักษิณไปไต่สวน เชื่อว่าทักษิณยินดี เพราะท่านกลับเข้ามาในประเทศ ท่านบอกว่าพร้อมที่จะปฏิบัติตามกติกาของสังคม โดยเฉพาะกฎหมาย  ไม่เช่นนั้นทักษิณคงไม่เข้าสู่กระบวนการ

Credit:
- กองบรรณาธิการ SPACEBAR


========================================

ID: 18911
Title: เตรียมส่งชื่อ ‘หมอมิ้ง’ เข้าครม. ส่วนคนนามสกุล ‘วงษ์สุวรรณ’ รัฐบาลไม่เอา
Slug: drama-of-cabinet-adjustment
Published At: 2024-08-19 13:47:35
Locale: th
Excerpt: รายงานโค้งสุดท้าย ?  ‘เพื่อไทย’ เตรียมส่งชื่อ ‘หมอมิ้ง’ เข้าครม. แหล่งข่าวเผยคนนามสกุล ‘วงษ์สุวรรณ’ น่าจะรู้ตัวว่า ‘รัฐบาลไม่เอา’ ด้าน ‘ภูมิใจไทย’ ชงชื่อรัฐมนตรีพรรค 4+4 เหมือนเดิม
Category: การเมือง, politics, การเมืองระดับชาติ, national
Tags: 

Highlights:
- รายงานโค้งสุดท้าย ?  ‘เพื่อไทย’ เตรียมส่งชื่อ ‘หมอมิ้ง’ เข้าครม. 
- แหล่งข่าวเผยคนนามสกุล ‘วงษ์สุวรรณ’ น่าจะรู้ตัวว่า ‘รัฐบาลไม่เอา’
- ด้าน ‘ภูมิใจไทย’ ชงชื่อรัฐมนตรีพรรค 4+4 เหมือนเดิม 

Content:

มีรายงานข่าวจากแหล่งข่าวจากพรรคเพื่อไทย เปิดเผยว่า ความคืบหน้าการจัดตั้งรัฐบาลของ **‘แพทองธาร ชินวัตร’** นายกรัฐมนตรี พรรคเพื่อไทยได้ประสานให้พรรคร่วมรัฐบาล ส่งรายชื่อผู้ที่จะเสนอให้เป็นรัฐมนตรี ให้ **‘นายแพทย์พรหมินทร์ เลิศสุริย์เดช’** อดีตเลขาธิการนายกรัฐมนตรี ในวันพรุ่งนี้ (20 ส.ค.) เพื่อส่งต่อรายชื่อไปยังเลขาธิการคณะรัฐมนตรี ตรวจสอบคุณสมบัติเบื้องต้น ก่อนจะส่งไปที่คณะกรรมการกฤษฎีกาเพื่อให้เกิดความรวดเร็ว  

ส่วนกระแสข่าวว่าไม่ต้องการให้ **‘ตระกูลวงษ์สุวรรณ’** ร่วมรัฐบาลนั้น **อยู่ที่คนในตระกูลวงษ์สุวรรณจะพิจารณาเอง ซึ่งเขารู้อยู่แก่ใจแล้วว่าควรจะอยู่ร่วมรัฐบาลหรือไม่ มองว่าเขาน่าจะรู้ตัว เพราะเกิดความไม่พอใจและไม่สบายใจในหลายเรื่อง** เช่น กรณีที่ **‘พล.อ.ประวิตร วงษ์สุวรรณ’** หัวหน้าพรรคพลังประชารัฐ อยู่เบื้องหลังการให้ 40 สว.ยื่นถอดถอน **‘เศรษฐา ทวีสิน’** อดีตนายกรัฐมนตรี ออกจากตำแหน่ง 

ขณะที่ **‘พรรคภูมิใจไทย’** จะเสนอรายชื่อรัฐมนตรีให้นายกรัฐมนตรี และพรรคเพื่อไทย ในฐานะแกนนำรัฐบาล พิจารณา เป็นตำแหน่งรัฐมนตรี และบุคคลเดิมจำนวน 8 ตำแหน่ง ในรัฐบาลเศรษฐา

ประกอบด้วยรัฐมนตรีว่าการ 4 ตำแหน่ง และ รัฐมนตรีช่วยว่าการ 4 ตำแหน่ง ได้แก่ **‘อนุทิน ชาญวีรกูล’** หัวหน้าพรรคภูมิใจไทย เป็นรองนายกรัฐมนตรี และรมว.มหาดไทย  **‘พล.ต.อ.เพิ่มพูน ชิดชอบ’** เป็น รมว.ศึกษาธิการ **‘พิพัฒน์ รัชกิจประการ’** รมว.แรงงาน **‘ศุภมาส อิศรภักดี’** รมว.อุดมศึกษา วิทยาศาสตร์ วิจัยและนวัตกรรม (อว.) **‘ทรงศักดิ์ ทองศรี'** รมช.มหาดไทย  **‘ชาดา ไทยเศรษฐ์’ ** รมช.มหาดไทย **‘สุรศักดิ์ พันธ์เจริญวรกุล’** รมช.ศึกษาธิการ **‘นภินทร ศรีสรรพางค์’** รมช.พาณิชย์

Credit:
- กองบรรณาธิการ SPACEBAR


========================================

ID: 18910
Title: สิงคโปร์คว้าที่ 1 น้ำประปาสะอาด-ปลอดภัยที่สุดประจำปี 2024 ส่วนไทยอันดับ 100 
Slug: singapore-tops-global-ranking-180-countries-safe-clean-drinking-water
Published At: 2024-08-19 13:14:33
Locale: th
Excerpt: สิงคโปร์คว้าที่ 1 ประเทศที่มีการจัดการน้ำดื่มสะอาด และปลอดภัยที่สุดประจำปี 2024 ส่วนไทยอยู่อันดับ 100 จากการจัดอันดับทั้งหมด 180 ประเทศทั่วโลก 
Category: ต่างประเทศ, world, สิ่งแวดล้อม, environment
Tags: 

Highlights:
- สิงคโปร์ขึ้นมาครองอันดับ 1 ประเทศที่มีการจัดการน้ำประปาสะอาด และปลอดภัยด้วยคะแนน 99.9 คะแนน จากอันดับ 21 ในปี 2022 
- รายงานระบุว่า “สิงคโปร์ไม่เพียงแต่มีการเข้าถึงสุขอนามัยที่ปลอดภัยอย่างทั่วถึงเท่านั้น แต่ยังเป็นผู้นำระดับโลกในการบำบัด และนำน้ำเสียกลับมาใช้ใหม่...” 
-  

สำหรับประเทศไทยอยู่อันดับ 100 ในขณะที่ 5 อันดับท้ายส่วนใหญ่เป็นประเทศจากทวีปแอฟริกา 

Content:

**สิงคโปร์กลายเป็นผู้นำโลกสำหรับประเทศที่มีน้ำประปาสะอาดปลอดภัยที่สุด** ในการจัดอันดับล่าสุดด้านน้ำประปาสะอาด และปลอดภัย จาก 180 ประเทศทั่วโลกโดยมหาวิทยาลัยเยล ทั้งที่ก่อนหน้านี้ในปี 2022 อยู่อันดับที่ 21 

[ดัชนีประสิทธิภาพด้านสิ่งแวดล้อม (EPI)](https://epi.yale.edu/measure/2024/H2O) ได้จัดอันดับประเทศต่างๆ ตามมาตรฐานสุขาภิบาลและน้ำ ประจำปี 2024 ซึ่งพิจารณาจากผลกระทบต่อสุขภาพที่อาจเกิดขึ้นโดยเฉพาะความเสี่ยงต่อการปนเปื้อนของแบคทีเรียที่นำไปสู่โรคท้องร่วงจากการดื่มน้ำที่ไม่สะอาด

“สิงคโปร์ไม่เพียงแต่มีการเข้าถึงสุขอนามัยที่ปลอดภัยอย่างทั่วถึงเท่านั้น แต่ยังเป็นผู้นำระดับโลกในการบำบัด และนำน้ำเสียกลับมาใช้ใหม่ รัฐบาลสิงคโปร์ได้บูรณาการการนำน้ำเสียกลับมาใช้ใหม่ ซึ่งเป็นส่วนหนึ่งของการพัฒนาเศรษฐกิจสังคมและความปลอดภัยด้านน้ำ” 

ในการจัดอันดับ ความเสี่ยงด้านสุขภาพที่เกี่ยวกับน้ำ และระบบสุขาภิบาลของแต่ละประเทศจะได้รับคะแนนตามสูตรที่คำนวณการสูญเสียสุขภาวะ 1 ปี (loss of one year of full health) ซึ่งองค์การอนามัยโลก (WHO) เรียกว่า **‘การสูญเสียปีสุขภาวะ’** (disability-adjusted life years / จำนวนปีที่เสียไปเพราะสุขภาพไม่ดี พิการ หรือเสียชีวิตก่อนวัย) โดยปรับตามอายุ  

สำหรับประเทศที่มีการสูญเสียด้านสุขภาพต่ำที่สุดจะได้คะแนนเต็ม 100 ขณะเดียวกันประเทศที่มีการสูญเสียด้านสุขภาพสูงที่สุดจะได้ 0 คะแนน

#### **สำหรับประเทศที่อยู่ท้ายตารางส่วนใหญ่อยู่ในแอฟริกา ได้แก่ :**

176\. มาดากัสการ์ / 12.9 คะแนน 

177\. ไนเจอร์ / 12.2 คะแนน 

178\. เลโซโท / 9.4 คะแนน 

179\. สาธารณรัฐแอฟริกากลาง / 8.9 คะแนน 

180\. ชาด / 4.3 คะแนน

“น้ำประปาสะอาดหมายถึงการเข้าถึง ความพร้อม และคุณภาพของน้ำที่ครอบครัวใดครอบครัวหนึ่งใช้เพื่อสุขภาพและความต้องการในครัวเรือนในแต่ละวัน...แหล่งน้ำที่เพียงพอจะต้องเข้าถึงได้ง่ายและไม่มีแนวโน้มว่าจะปนเปื้อน โดยเฉพาะจากอุจจาระ” 

ตัวอย่างแหล่งน้ำที่เพียงพอ ได้แก่ : 

*   ระบบน้ำประปาในครัวเรือน 
*   ท่อน้ำประปาสาธารณะ 
*   บ่อบาดาล 
*   บ่อน้ำพุธรรมชาติ 
*   แหล่งกักเก็บน้ำฝน

EPI ระบุว่า “การสัมผัสกับน้ำประปาที่ไม่สะอาดในครัวเรือนขึ้นอยู่กับแหล่งน้ำหลัก และการบำบัดน้ำประปาเพื่อปรับปรุงคุณภาพก่อนบริโภค ซึ่งรวมถึงน้ำเดือดหรือน้ำกรอง” 

นอกจากนี้ “การสัมผัสกับสุขอนามัยที่ไม่ปลอดภัยนั้นก็ขึ้นอยู่กับประเภทของห้องน้ำที่ใช้ในครัวเรือน ซึ่งมีตั้งแต่ห้องน้ำที่ไม่ได้รับการปรับปรุง เช่น ห้องน้ำแบบเปิดโล่ง ไปจนถึงห้องน้ำที่ปรับปรุงแล้ว เช่น ห้องน้ำแบบปุ๋ยหมัก (composting toilets) ไปจนถึงห้องน้ำแบบชักโครก” EPI ระบุ 

รายงานนี้เผยแพร่ทุกๆ 2 ปี โดยใช้ข้อมูลจากการศึกษาภาระโรคทั่วโลก (Global Burden of Disease Study) ซึ่งเผยแพร่โดยสถาบันวัดผลและประเมินผลสุขภาพ (Institute for Health Metrics and Evaluation) ที่ตั้งอยู่ในเมืองซีแอตเทิล โดยรวบรวมข้อมูลแหล่งน้ำในครัวเรือนและสิ่งอำนวยความสะดวกด้านสุขาภิบาลจาก 204 ประเทศ ตั้งแต่ปี 1990-2021

“หน่วยงานน้ำแห่งชาติของสิงคโปร์ (PUB) เป็นผู้ริเริ่มระบบอัตโนมัติในการตรวจสอบน้ำดื่มและระบบเตือนภัยล่วงหน้า ปัจจุบัน ประเทศได้รับประโยชน์จากระบบตรวจสอบที่มีประสิทธิภาพในการทดสอบน้ำดื่มเพื่อหาสารเคมี จุลินทรีย์ และสารปนเปื้อนที่อาจปนเปื้อนรังสี...แม้ว่าน้ำประปาจะมีคุณภาพสูง แต่ชาวสิงคโปร์จำนวนมากก็ต้มน้ำประปาก่อนดื่ม ซึ่งช่วยขจัดสารปนเปื้อนแบคทีเรีย และสารเคมีที่อาจเกิดขึ้นได้” 

**สำหรับคุณภาพความสะอาดและความปลอดภัยของน้ำประปาของประเทศไทยโดยรวมอยู่อันดับที่ 100 ของโลกได้ 51.2 คะแนนเต็ม 100** 

รายงานจากหน่วยงาน SDGs หรือการพัฒนาอย่างยั่งยืนของสหประชาชาติ ระบุว่า “สัดส่วนครัวเรือนที่สามารถเข้าถึงน้ำดื่มสะอาดเพิ่มขึ้นจาก 97% ในปี 2012 เป็น 99.5% ในปี 2019...” 

นอกจากนี้ องค์กร Planet Water Foundation ยังระบุว่า “แม้ว่าจะมีแหล่งน้ำพื้นฐานอยู่ทั่วประเทศไทย แต่การเข้าถึงน้ำดื่มที่ปลอดภัยยังคงเป็นความท้าทาย เนื่องจากผู้คนจำนวนมากต้องพึ่งพาน้ำขวด และต้องเสียค่าใช้จ่ายในการซื้อน้ำ ซึ่งถือเป็นความท้าทายสำหรับผู้มีรายได้น้อยจำนวนมาก”

Credit:
- กองบรรณาธิการ SPACEBAR
- กนกวรรณ หิรัญกวินกุล


========================================

ID: 18909
Title: ECO EYES: ร้อนจัด พิราบกระหายน้ำ
Slug: ecoeyes-pigeon-drinks-water-sarajevo
Published At: 2024-08-19 12:30:00
Locale: th
Excerpt: นกพิราบดื่มน้ำจากก๊อกน้ำสาธารณะรอบๆ บาสการ์ซิจา (Bascarsija) ซึ่งเป็นย่านตลาดสดและศูนย์กลางประวัติศาสตร์ของเมืองซาราเยโว
Category: ไลฟ์สไตล์, lifestyle, ท่องเที่ยว, travel
Tags: 

Highlights:
- ภาพนี้ถ่ายในวันที่อุณหภูมิในเมืองซาราเยโวสูงทะลุ 40 องศาเซลเซียส!

Content:

นกพิราบดื่มน้ำจากก๊อกน้ำสาธารณะรอบๆ บาสการ์ซิจา (Bascarsija) ซึ่งเป็นย่านตลาดสดและศูนย์กลางประวัติศาสตร์ของเมืองซาราเยโว

ภาพนี้ถ่ายเมื่อ 16 กรกฎาคม 2024 วันที่อุณหภูมิในเมืองสูงทะลุ 40 องศาเซลเซียส ในช่วง #คลื่นความร้อน ล่าสุดของฤดูกาล

คลื่นความร้อน คือภาวะที่อุณหภูมิสูงสุดประจำวัน เกินค่าอุณหภูมิเฉลี่ยของภูมิภาคนั้นราว 5 องศาเซลเซียสในช่วงเวลาเดียวกันของปี ติดต่อกันเป็นเวลาอย่างน้อย 5 วัน เปรียบเหมือนคลื่นอุณหภูมิร้อนเพี้ยนที่พัดมา ส่งผลให้อากาศร้อนกว่าปกติอย่างรวดเร็ว

“El Infierno” หรือ “นรกกำลังมา” สำนักงานอุตุนิยมของสเปนเคยออกคำเตือนถึงคลื่นความร้อนไว้อย่างเห็นภาพ

เพราะอุณหภูมิที่สูงขึ้นอย่างรวดเร็วในระยะเวลาสั้นๆ เคยส่งผลให้มีผู้เสียชีวิตเพราะร่างกายปรับตัวไม่ทัน รวมถึงเกิดไฟไหม้ป่าเพราะอากาศที่ร้อนจัด

ภาพนกพิราบพักดื่มน้ำจากก๊อกในเมืองซาราเยโวที่อยู่ในประเทศบอสเนียและเฮอร์เซโกวีนา (คนนิยมเรียกสั้นๆ ว่า “บอสเนีย”) บริเวณยุโรปใต้ อยู่ติดกับโครเอเชีย บ่งบอกว่าอากาศร้อนจัดจนนกน้อยกระหายน้ำ

ข้อมูลจาก [meteoblue.com](https://www.meteoblue.com/en/climate-change/sarajevo_bosnia-and-herzegovina_3191281?month=7) เว็บไซต์ที่วัดสภาพอากาศของสวิสเซอร์แลนด์ระบุว่า ตั้งแต่ปี 2000 เป็นต้นมา อุณหภูมิเฉลี่ยในซาราเยโวมีแนวโน้มไต่ระดับสูงขึ้นเรื่อยๆ ล่าสุดปี 2023 อุณหภูมิสูงกว่าอุณหภูมิเฉลี่ยถึง 2.2 องศาเซลเซียส

อุณหภูมิที่เพิ่มขึ้น แม้จะเพิ่มไม่กี่องศาเซลเซียส ถือเป็นเรื่องซีเรียส เหมือนคนตอนเป็นไข้ อุณหภูมิเพิ่มเพี้ยนไป 1-3 องศาเซลเซียส ถึงขั้นนอนซม ออกอาการไม่ปกติ ในบางกรณีรุนแรงถึงชีวิต

เมื่อเดือนพฤษภา นักวิทยาศาสตร์จากองค์การอุตุนิยมโลกคาดการณ์ว่า ภายในไม่เกิน 5 ปี อุณหภูมิโลกจะเพิ่มสูงเกิน 1.5 องศาเซลเซียส ซึ่งเป็นจุดวิกฤตที่โลกจะไม่มีวันกลับไปเหมือนเดิม

วันนี้โลกกำลังป่วย และมีแนวโน้มอาการทรุดลงเรื่อยๆ มนุษย์กำลังเดินไปสู่หายนะโดยไม่รู้ตัว แคมเปญรณรงค์ต่างๆ แนวคิดธุรกิจสีเขียวไปการซื้อเวลามากกว่าแก้ปัญหา นี่คือข่าวร้ายที่ผู้มีอำนาจและคนที่ได้ผลประโยชน์จากทรัพยากรโลกบอกความจริงไม่หมด

แต่โลกโกหกไม่เป็น และนกพิราบคงไม่โกหก

Credit:
- วชิรวิชญ์ กิติชาติพรพัฒน์


========================================

ID: 18908
Title: สภาพัฒน์ คาดแนวโน้มเศรษฐกิจไทยปี 67 ขยายตัว 2.3-2.8%
Slug: economic-business-thai-gdp
Published At: 2024-08-19 11:33:30
Locale: th
Excerpt: สภาพัฒน์ แถลง GDP ไทย Q2/67 ขยายตัวได้ 2.3% ต่อเนื่องจากไตรมาส 1 ของปีนี้ คาดทั้งปีจีดีพีขยายตัวได้ 2.3-2.8%
Category: ธุรกิจ-เศรษฐกิจ, business, เศรษฐกิจ, economics
Tags: 

Highlights:
- ได้รับอานิสงค์จาการบริโภคเอกชนที่ขยายตัว


- การบริโภคภาครัฐบาลขยายตัวได้ 

- ครึ่งปีหลังที่จะเบิกจ่ายได้มากขึ้น

Content:

ดนุชา พิชยนันท์ เลขาธิการสภาพัฒนาการเศรษฐกิจและสังคมแห่งชาติ (สศช.) หรือ สภาพัฒน์ แถลงตัวเลขผลิตภัณฑ์มวลรวมในประเทศไตรมาส 2/2567 และแนวโน้มเศรษฐกิจไทยปี 2567 ว่าเศรษฐกิจไทยขยายตัวได้ 2.3% ต่อเนื่องจากการไตรมาส 1 ที่ผ่านมา และเมื่อปรับฤดูกาลแล้วเศรษฐกิจไทยขยายตัวได้ 0.8%

โดยเศรษฐกิจไทยได้รับอานิสงค์จาการบริโภคเอกชนที่ขยายตัว 4% การบริโภคภาครัฐบาลขยายตัวได้ 0.3% การส่งออกที่ขยายตัวได้ในไตรมาสนี้ขยายตัวได้ 1.9% และบริการ 19.8% แต่การลงทุนรวมยังหดตัวอยู่ 6.2%

อย่างไรก็ตามการเบิกจ่ายการลงทุนภาครัฐยังเป็นไปไม่ตามเป้าหมาย แต่จะดีขึ้นในช่วงครึ่งปีหลังที่จะเบิกจ่ายได้มากขึ้นจากช่วงที่ผ่านมา และปีงบประมาณ 68 จะมีการเบิกจ่ายงบประมาณได้ตามเวลาที่วางไว้ ทั้งนี้ สศช.คาดว่าจีดีพีไทยในปีนี้จะขยายตัวได้ 2.3 – 2.8% (ค่ากลาง 2.5%)

Credit:
- กองบรรณาธิการ SPACEBAR


========================================

ID: 18907
Title: ‘ภูมิธรรม’ เหน็บ ‘บิ๊กป้อม’ ทุกดอก แคลงใจไม่ร่วมโหวต ‘อุ๊งอิ๊ง’ 
Slug: acting-deputy-prime-minister-bhumitham-said-about-pravit
Published At: 2024-08-19 11:24:09
Locale: th
Excerpt: แรงๆ ทั้งนั้น ! ความเห็น ‘ภูมิธรรม’ กรณีเขย่าเก้าอี้ปรับ ‘ครม.’ ไร้นามสกุล ‘วงษ์สุวรรณ’ เหน็บ ‘บิ๊กป้อม’ ปมหยุมหัวนักข่าว - ไม่เข้าสภาฯ โหวต ‘แพทองธาร’ มอง "คิดว่าพอแล้ว ก็ตัดสินใจได้"

Category: การเมือง, politics, การเมืองระดับชาติ, national
Tags: 

Highlights:
- แรงๆ ทั้งนั้น ! ความเห็น ‘ภูมิธรรม’ กรณีเขย่าเก้าอี้ปรับ ‘ครม.’ ไร้นามสกุล ‘วงษ์สุวรรณ’ เหน็บ ‘บิ๊กป้อม’ ปมหยุมหัวนักข่าว - ไม่เข้าสภาฯ โหวต ‘แพทองธาร’ มอง "คิดว่าพอแล้ว ก็ตัดสินใจได้"
- เหน็บ ‘บิ๊กป้อม’ ปมหยุมหัวนักข่าว - ไม่เข้าสภาฯ โหวต ‘แพทองธาร’ 
- มอง "คิดว่าพอแล้ว ก็ตัดสินใจได้"

Content:

**'ภูมิธรรม เวชยชัย'** รองนายกรัฐมนตรี และรัฐมนตรีกระทรวงพาณิชย์  ปฎิบัติหน้าที่แทนนายกรัฐมนตรี กล่าวถึงความคืบหน้าการจัดตั้งคณะรัฐมนตรี รัฐบาล **'แพทองธาร ชินวัตร'** ว่า วันนี้จะแจ้งไปยังผู้ร่วมรัฐบาล ให้ส่งรายชื่อมาที่ **'นายแพทย์พรหมินทร์ เลิศสุริย์เดช'** อดีตเลขาธิการนายกรัฐมนตรี ก่อนที่จะนำชื่อส่งให้ **'ณัฐฎ์จารี อนันตศิลป์'** เลขาธิการคณะรัฐมนตรี และส่งต่อไปยังคณะกรรมการกฤษฎีกา เพื่อตรวจสอบประวัติ สืบเนื่องมาจากคำตัดสินของศาลรัฐธรรมนูญ ทำให้คณะกรรมการกฤษฎีกา และ และเลขาธิการคณะรัฐมนตรี มีความกังวลว่า ต้องมีการตรวจสอบมากยิ่งขึ้น ซึ่งคราวนี้อาจจะต้องใช้เวลา เนื่องจากสถานการณ์บ้านเมืองไม่ค่อยดี จึงต้องรีบโดยเร็วที่สุด และคิดว่าวันพรุ่งนี้ทุกพรรค จะเสนอชื่อเข้ามา  

โดยภูมิธรรมย้ำว่า ขณะนี้โควตาแต่ละพรรค ใครอยากส่งชื่อใครก็ส่งมา เพื่อมาตรวจสอบประวัติก่อน จะส่งมากี่คนก็ได้  

เมื่อถามย้ำว่าโควตารัฐมนตรีจะยังคงเหมือนเดิมหรือไม่ ภูมิธรรมระบุว่า เดี๋ยวนายกรัฐมนตรี จะมีการเรียกคุย ซึ่งพรรคร่วมรัฐบาล ก็จะส่งรายชื่อตามโควตาเดิมก่อน เพื่อมาตรวจสอบคุณสมบัติว่าได้ หรือไม่ได้ ถือว่าเป็นเรื่องที่ปฏิบัติตามขั้นตอนปกติ และอยากให้ดำเนินการโดยเร็วที่สุด 

เมื่อถามว่าต่อว่าหากเป็นบุคคลเดิมจะต้องมีการสแกนลึกลงไปหรือไม่ ภูมิธรรม กล่าวว่า อยู่ที่เลขาฯ สลค. และเลขาฯ กฤษฎีกา ส่วนพรรคจะส่งรายชื่อเดิมหรือไม่ ก็ขึ้นอยู่กับมติของพรรคร่วมนั้น ๆ  

ส่วนรายชื่อของรัฐมนตรีที่อาจมีคดีค้าง หรือสุ่มเสี่ยงเสี่ยงที่จะโดน ไม่ควรส่งมาใช่หรือไม่ ภูมิธรรม กล่าวว่า **“ก็ขึ้นอยู่กับแต่ละพรรค อย่างบางพรรคอารมณ์ไม่สบายใจ จะเปลี่ยนใครก็เปลี่ยนอะไรได้ทั้งนั้น ไปตบหง ตบหัวนักข่าว อะไรอย่างนั้น”** 

เมื่อถามว่าโควตารัฐมนตรีของพรรคเพื่อไทยยังคงเป็นเช่นเดิมหรือไม่ ภูมิธรรม กล่าวว่า เรื่องของกรรมการบริหารพรรคที่จะจะต้องดำเนินการ ส่วนจะปรับออก หรือปรับเข้าจำนวนเท่าใดยังไม่ทราบ เนื่องจากเรื่องนี้ขึ้นอยู่กับนายกรัฐมนตรี  

เมื่อถามว่ามีกระแสข่าวว่า**ภูมิธรรม อยากจะไปนั่งเก้าอี้กระทรวงมหาดไทย** ภูมิธรรม ถึงกับหัวเราะ ก่อนกล่าวว่า **”อูย**“ ตนจะไปอยากนั่งตรงไหนได้อย่างไร หากเห็นว่า เหมาะสมจะให้ทำอะไรตรงไหนก็ทำได้ทั้งนั้น อยู่ที่กระทรวงพาณิชย์ก็มีความรู้สึกดีอยู่แล้ว กำลังทำงานที่ค้างไว้หลายงาน พร้อมระบุว่ายังพอใจในกระทรวงพาณิชย์อยู่ และจะยังทำงานอย่างเต็มที่ แต่อย่างไรก็ตามเป็นคนตัดสินใจ พร้อมย้ำว่า ไม่มีว่าอยากได้กระทรวงไหน ทุกอย่างขึ้นกับกรรมการบริหารพรรคที่จะตัดสินใจ  

เมื่อถามว่าจะมีรายชื่อรัฐมนตรีเพิ่มเข้ามาใหม่หรือไม่ ภูมิธรรม ระบุว่า ขึ้นอยู่กับรัฐบาลพรรคร่วมรัฐบาล หากภายในวันพรุ่งนี้ส่งรายชื่อมาเรียบร้อย ก็จะรู้ว่าเหมือนเดิมหรือไม่เหมือนเดิม 

เมื่อถามว่าจะมีพรรคใหม่เข้ามาเสริมรัฐบาลหรือไม่ ภูมิธรรม กล่าวว่า ตอนนี้ยังไม่มีเรื่องพรรคใหม่ ตอนนี้เป็นเรื่องของพรรคที่เคยร่วมกัน จะเสนอชื่อใครมาตรวจสอบ ถือเป็นหลักขั้นต้นของคนส่วนใหญ่  

ส่วนจะมีพรรคเพิ่มเติมเข้ามาหรือไม่ ขึ้นอยู่กับการหารือของพรรคร่วมรัฐบาล และพรรคแก่นนำ เมื่อถามว่ายังไม่ตัดที่จะมีพรรคเข้ามาเพิ่มในรัฐบาลใช่หรือไม่ นายภูมิธรรมกล่าวว่า ไม่ใช่ว่ายังไม่ตัด แต่ต้องเริ่มต้นจากสิ่งที่เรามี  

ส่วนรายชื่อที่อาจจะสุ่มเสี่ยงอย่าง 'ชาดา ไทยเศรษฐ์' และ 'ร้อยเอกธรรมนัส พรหมเผ่า' ที่เคยโดนคดี ภูมิธรรมกล่าวว่า ขึ้นอยู่กับที่พรรคเลือกมา และคณะกรรมการกฤษฎีกา ซึ่งเลขาธิการคณะรัฐมนตรีจะเป็นผู้ตรวจสอบ หากผ่านก็จะโอเค ส่วนตอนนี้ตนคิดว่าจะไปบุคคลเก่าหรือบุคคลใหม่ก็ควรจะตรวจสอบให้หมด เพราะเราไม่รู้ว่าเรื่องราวอะไรเกิดขึ้นในแต่ละท่าน เพราะเมื่อถึงเวลาก็อาจจะเกิดปัญหา ดูเรื่องอะไรไม่รู้เยอะแยะไปหมด ซึ่งเราไม่รู้แต่ละบุคคลมีเรื่องอะไร 

เมื่อถามว่าการที่ออกมาพูดถึง **'พลเอกประวิตร วงษ์สุวรรณ'** หัวหน้าพรรคพลังประชารัฐ ที่มีภาพข่าวปรากฏใช้ความรุนแรงกับผู้สื่อข่าว ภูมิธรรม ถึงกับหัวเราะ และกล่าวต่อว่า **“เปล่า ซึ่งทุกอย่างขึ้นอยู่ที่เจตนา ใครสบายใจ ไม่สบายใจก็น่าจะรู้ตัวกันอยู่แล้ว”** 

ขณะที่นโยบายโครงการดิจิทัลวอลเล็ต 10,000 บาท จะเดินหน้าต่อหรือไม่ ภูมิธรรมกล่าวว่า เป็นไปตามที่แพทองธารที่เคยให้สัมภาษณ์ไป 

เมื่อถามต่อว่าจะต้องมีการหารือกับพรรครวมรัฐบาลอีกครั้งหรือไม่ แม้ว่าจะเป็นพรรครัฐบาลเดิม และนโยบายควรเป็นเช่นเดิม ภูมิธรรมกล่าวว่า เมื่อสถานการณ์เปลี่ยนแปลงไป ซึ่งแพทองธารได้แล้วว่า จุดมุ่งหมายเหมือนเดิมไม่เปลี่ยนแปลง 

เมื่อถามย้ำว่าพรรคร่วมรัฐบาลจะมีการเรียกหารือกันเมื่อใด ภูมิธรรมกล่าวว่า เมื่อรายชื่อออกมาอย่างไรกระบวนการทั้งหมดก็เป็นไปตามนั้น ไม่จำเป็นต้องรอเรื่องนี้เสร็จ เรื่องนั้นเสร็จ ไม่อยากจะพูดเยอะ เดี๋ยวจะมีปัญหา 

เมื่อถามต่อว่**าได้มีการพูดกับหัวหน้าพรรคพลังประชารัฐหรือไม่** นายภูมิธรรมกล่าวว่า **ไม่กล้า เพราะเห็นว่าอารมณ์ไม่ดี** 

ผู้สื่อข่าวจึงถามต่อว่า มีกระแสข่าวว่าพรรคประชารัฐจะไม่อยู่ในพรรคร่วมรัฐบาล ภูมิธรรม ขอให้ไปถามหัวหน้าพรรคพลังประชารัฐ ว่ายังโอเคหรือเปล่า เห็นว่าท่านไม่สบายใจเรื่องอะไรก็ไม่รู้ แต่ท้ายที่สุดก็ขึ้นอยู่กับท่าน หัวหน้าพรรคก็ต้องไปเคลียร์กับกรรมการบริหารภายในพรรคว่าจะดำเนินการอย่างไร หากภายในพรรคมีปัญหาก็ต้องไปเคลียร์กันให้จบภายใน  

ขณะที่พรรคเพื่อไทยติดใจหรือไม่ที่พลเอกประวิตร ไม่ยอมไปโหวตเลือกนางสาวแพทองธาร เป็นนายกรัฐมนตรี นายภูมิธรรมระบุว่า

“ก็ต้องถามใจท่านดู ที่ท่านไม่ไปโหวตเพราะว่าท่านไม่อยากร่วม หรือคิดว่าพอแล้ว ก็ตัดสินใจได้” 

ขณะที่ในวันพรุ่งนี้ (20 ส.ค.67) จะมีการประชุมคณะรัฐมนตรีชุดรักษาการอยู่ ซึ่งตนจะทำหน้าที่เป็นประธาน

Credit:
- กองบรรณาธิการ SPACEBAR


========================================

ID: 18906
Title: ‘วิปรัฐบาล’ เคาะวันนี้! เตรียมโหวต ‘รองปธ.สภาฯ คนที่ 1’ 
Slug: strict-inspection-of-qualifications-of-minister-afraid-of-repeating-the-steps-of-srettha
Published At: 2024-08-19 11:23:32
Locale: th
Excerpt: ‘ปธ.วิปรัฐบาล’ เผยประชุมวิปฯวันนี้ เคาะโหวตเลือกรองประธานสภาฯ คนที่ 1 ยอมรับตรวจคุณสมบัติ รมต. เข้ม หวั่นซ้ำรอย ‘เศรษฐา’
Category: การเมือง, politics, การเมืองระดับชาติ, national
Tags: 

Highlights:
- ‘ปธ.วิปรัฐบาล’ เผยประชุมวิปฯวันนี้ เคาะโหวตเลือกรองประธานสภาฯ คนที่ 1
- ยอมรับตรวจคุณสมบัติ รมต. เข้ม หวั่นซ้ำรอย ‘เศรษฐา’

Content:

**วิสุทธิ์ ไชยณรุณ** สส.บัญชีรายชื่อ พรรคเพื่อไทย ในฐานะประธานคณะกรรมการประสานงานพรรคร่วมรัฐบาล (วิปรัฐบาล) ให้สัมภาษณ์ถึงความชัดเจนต่อการกำหนดวาระประชุมสภาฯ เพื่อเลือกบุคคลมาดำรงตำแหน่งรองประธานสภาฯ คนที่หนึ่ง แทนตำแหน่งที่ ว่า วิปรัฐบาลจะหารือกันในช่วงบ่ายวันนี้ (19 สิงหาคม 2567) อีกครั้ง ว่าจะได้รับแจ้งมาจากพรรคภูมิใจไทย และรัฐบาล ถึงสัญญาณให้เลือกกันในการประชุมสภาฯ สัปดาห์นี้หรือไม่ อย่างไรก็ดีจากที่พูดคุยเบื้องต้นเมื่อวันที่ 18 ส.ค.ได้รับคำยืนยันว่าตำแหน่งนี้เป็นของพรรคภูมิใจไทยที่เสนอชื่อนายภราดร ปริศนานันทกุล สส.อ่างทอง พรรคภูมิใจไทย

_**“ต้องรอว่าจะได้รับแจ้งหรือไม่ เพราะวิปต้องฟังเรื่องที่รัฐบาลส่งมาก่อนจะบรรจุวาระ อย่างไรก็ดีขณะนี้ทราบว่าผู้ใหญ่ของแต่ละพรรคใจจดจ่อกับการตั้งคณะรัฐมนตรีชุดใหม่ ดังนั้นอาจจะรอให้ตั้ง ครม.ให้แล้วเสร็จ อย่างไรก็ดียืนยันว่าขณะนี้ไม่มีอะไรแทรกซ้อน”**_ ประธานวิปรัฐบาล  กล่าว

เมื่อถามว่าขณะนี้การตรวจสอบคุณสมบัติและลักษณะต้องห้ามรัฐมนตรี (รมต.) มีความเข้มข้น **ประธานวิปรัฐบาล** กล่าวยอมรับว่า เนื่องจากต้องพิจารณาและตรวจสอบให้ดี หลังจากที่นายเศรษฐา ทวีสิน อดีตนายกรัฐมนตรี ถูกคำวินิจฉัยให้พ้นตำแหน่งเพราะประเด็นจริยธรรม ซึ่งเน้นในเรื่องของความซื่อสัตย์สุจริตเป็นที่ประจักษ์ ดังนั้นจึงมองว่าหากมีแค่ข้อสงสัยอาจจะโดนได้

_**“ทุกฝ่ายมองจุดเดียวกันว่าอันตราย เพราะคำว่าเป็นที่ประจักษ์ คือต้องมีความน่าเชื่อถือ ถ้าคิดว่าไม่ใช่ อาจจะโดนก็ได้ เป็นเรื่องหนักหนาสาหัส ดังนั้นต้องตรวจสอบอย่างดี แต่ผมเป็นฝ่ายนิติบัญญัติไม่ได้ยุ่งกับฝ่ายบริหาร และหลังจากการตั้ง ครม.เสร็จ อาจต้องปรับปรุงวิปรัฐบาลใหม่ เพราะมีบุคคลที่ได้รับตำแหน่งรัฐมนตรี และ รองประธานสภาฯ คนที่หนึ่ง”**_ ประธานวิปรัฐบาล กล่าว

Credit:
- กองบรรณาธิการ SPACEBAR


========================================

ID: 18905
Title: ‘นายกฯ อุ๊งอิ๊ง’ เร่งจัดเก้าอี้ ‘คณะรัฐมนตรี’ คาดเสร็จสิ้นในสัปดาห์นี้
Slug: patongtarn-shinawatra-prime-minister-establishment-of-the-cabinet
Published At: 2024-08-19 10:27:48
Locale: th
Excerpt: ‘แพทองธาร’ เผยเร่งจัด ครม.ชุดใหม่ คาดเสร็จภายในสัปดาห์นี้ เผยเริ่มคุย ‘เพื่อไทย-พรรคร่วมฯ’ 20ส.ค.นี้ ย้ำตรวจคุณสมบัติ ‘รัฐมนตรี’ เป็นพิเศษ ป้องกันข้อผิดพลาด ส่ง ‘กฤษฎีกา’ ช่วยดู สยบข่าวยังไม่เคาะ-ขยับใดๆ ขอให้รอฟังตัวเองคนเดียว 
Category: การเมือง, politics, การเมืองระดับชาติ, national
Tags: 

Highlights:
- ‘แพทองธาร’ เผยเร่งจัด ครม.ชุดใหม่ คาดเสร็จภายในสัปดาห์นี้ 
- เผยเริ่มคุย ‘เพื่อไทย-พรรคร่วมฯ’ 20ส.ค.นี้ ย้ำตรวจคุณสมบัติ ‘รัฐมนตรี’ เป็นพิเศษ ป้องกันข้อผิดพลาด ส่ง ‘กฤษฎีกา’ ช่วยดู 
- สยบข่าวยังไม่เคาะ-ขยับใดๆ ขอให้รอฟังตัวเองคนเดียว 

Content:

**'แพทองธาร ชินวัตร' นายกรัฐมนตรี** ให้สัมภาษณ์ก่อนเข้าเรียน หลักสูตรการป้องกันราชอาณาจักรสำหรับผู้บริหารแห่งอนาคต รุ่นที่ 1 (มินิ วปอ.) ถึงความคืบหน้าการจัดตั้ง คณะรัฐมนตรี (ครม.) ว่า ในช่วงสัปดาห์นี้จะมีการประสานคุยกับพรรคพวกรัฐบาลด้วย เพื่อดูโควตาในส่วนของพรรคร่วมรัฐบาล และเรื่องของการแต่งตั้งคณะรัฐมนตรี จะพยายามทำให้เสร็จภายในสัปดาห์นี้ แต่ต้องคุยกันหลายฝ่าย 

เมื่อถามว่า ในส่วนของพรรคเพื่อไทยได้นัดพูดคุยเรื่องของโควตาตำแหน่งบุคคลอะไรยังอย่างไรบ้าง แพทองธาร กล่าวว่า จะมีการพูดคุยรายละเอียดกับทางทีมในวันพรุ่งนี้ (20 ส.ค. 67) ซึ่งวันนี้ยังไม่ได้มีการพูดคุยอะไรกันเลย วันนี้ขอเรียน มินิ วปอ. ก่อน และช่วงบ่ายจะไปประชุมที่พรรคเพื่อไทย ขอประชุมขอเคลียร์เรื่องพรรคก่อน ส่วนเรื่องคณะรัฐมนตรีจะตามมา ทุกอย่างเรียงกันภายในสัปดาห์นี้ให้เรียบร้อย  

เมื่อถามว่า สัดส่วนของคณะรัฐมนตรีคนเก่าคนใหม่จะคละกันอย่างไร แพทองธาร กล่าวว่า ยังไม่ได้คุยกันเลย วันพรุ่งนี้เป็นต้นไปจะเริ่มคุยกันแล้ว ส่วนรายละเอียดก็จะตามมา แต่คาดว่าพรุ่งนี้ยังไม่แล้วเสร็จ น่าจะใช้เวลาภายในสัปดาห์นี้ เพราะต้องคุยกับพรรคร่วมรัฐบาลให้ครบ  

พร้อมยืนยันว่าครั้งนี้ต้องดูเรื่องคุณสมบัติเป็นพิเศษ เพราะไม่อยากให้มีอะไรที่ต้องมาผิดพลาด และไม่อยากให้ต้องใช้เวลานานด้วย เพราะฉะนั้นจะรีบทำเรื่องของคณะรัฐมนตรีให้เสร็จ และส่งไปตรวจสอบคุณสมบัติ เพราะทุกคนก็แนะนำมาว่าตรวจสอบคุณสมบัติรอบนี้จะนานขึ้น เนื่องจากทุกคนเป็นห่วงเรื่องนี้ 

เมื่อถามว่า ในสัดส่วนของ**พรรคเพื่อไทย มีการเขย่าตำแหน่งกันหนักกว่าพรรคอื่น**เลยใช่หรือไม่ แพทองธาร กล่าวว่า **“รู้มาจากไหนหรอ ทำไมถึงมีข่าวเรื่อยๆ เพราะตัวดิฉันยังไม่รู้เลย”** 

ผู้สื่อข่าวจึงถามย้ำว่า แต่มีการปล่อยข่าวเขย่าข่าวออกมา แพทองธาร กล่าวว่า ไม่ทราบเหมือนกันว่าข่าวออกมาจากไหน เพราะยังไม่ได้เคาะกันเลย และยังไม่ได้ขยับอะไรเลย ทั้งนี้ทั้งหมดอยากให้ฟังความคืบหน้าเพื่อป้องกันความสับสน 

เมื่อถามว่าในส่วนของพ**รรคร่วมรัฐบาล หากใครไม่มีคุณสมบัติ ก็เป็นสิทธิ์ของพรรคนั้นในการเปลี่ยนตัวใช่หรือไม่** แพทองธาร กล่าวว่า เ**ราต้องส่งให้ทางกฤษฎีกาด้วยตามระบบและระเบียบ** ซึ่งขอไปดูว่ามีขั้นตอนอย่างไรบ้างและพรรคร่วมรัฐบาลก็คงจะต้องพิจารณามาในระดับหนึ่ง และสุดท้ายทางกฤษฎีกาจะเป็นคนตอบว่าไฟนอลแล้วเป็นอย่างไร ก็ต้องมีความรับผิดชอบร่วมกันด้วย 

เมื่อถามว่า เรื่องของตำแหน่งอาจจะมีปัญหากับพรรคร่วมรัฐบาล เนื่องจากมีข่าวว่าพรรคเพื่อไทยจะขอเก้าอี้ กระทรวงมหาดไทยคืน แพทองธาร กล่าวว่า ไม่ได้มีการคุยเรื่องนี้ไว้เลย  

เมื่อถามย้ำว่าจะมีความเป็นไปได้หรือไม่ ถ้าพรรคเพื่อไทยขอเก้าอี้กระทรวงมหาดไทยคืน แพทองธาร  กล่าวว่า ต้องตกลงกันอีกที แต่เรื่องนี้ยังไม่ได้คุยกันแบบนี้ ตามที่เป็นข่าวยังไม่มี  

เมื่อถามว่าในส่วนของ**เลขาธิการนายกรัฐมนตรีเป็นใคร** แพทองธาร กล่าวว่า **“เดี๋ยวบอกพร้อมกันเลยได้ไหม”** 

อย่างไรก็ดีก่อนเริ่มการอบรม **'พ.อ.รักษ์ สิงหพงษ์'** ผู้อำนวยการกองกำลังพลหน่วยบัญชาการทหารพัฒนา ในฐานะประธานรุ่น วปอ.บอ.รุ่นที่ 1 ได้เป็นตัวแทนมอบแจกันดอกไม้สีแดงแสดงความยินดีกับน.ส.แพทองธาร พร้อมกล่าวว่า **“ขอแสดงความยินดี ที่ได้รับพระมหา กรุณาที่คุณโปรดเกล้าโปรดกระหม่อม ให้ดำรงตำแหน่งนายกรัฐมนตรีคนที่ 31  และในฐานะประธานรุ่นขอปวารณาตัวว่าพวกเราทั้ง 149 คน รับใช้นโยบายรัฐบาลอย่างเต็มที่“**

โดยแพทองธาร กล่าวขอบคุณ จากนั้นทั้งหมดได้ถ่ายรูปร่วมกันพร้อมเชิญคณาจารย์มาถ่ายรูปด้วยกันเพื่อเป็นที่ระลึก

ผู้สื่อข่าวรายงานว่าสำหรับการอบรมวันนี้ เป็นการนำเสนอผลการศึกษาดูงานต่างประเทศ  ซึ่งก่อนหน้านี้ทางหลักสูตรได้ไปศึกษาดูงานที่ประเทศจีน จากนั้นประธานรุ่นได้ชี้แจงภาพรวม สร้างความเข้าใจกับเพื่อนนักศึกษาเกี่ยวกับขอบเขตการเตรียมความพร้อมแถลงผลงานของหลักสูตร โดยไม่อนุญาตให้สื่อมวลชนร่วมสังเกตการ

Credit:
- กองบรรณาธิการ SPACEBAR


========================================

ID: 18904
Title: Photo Story : ชัดเจนอยู่แล้ว! ใส่เสื้อเหลืองขึ้นศาลคดี ม.112  
Slug: thaksin-yellow-shirt-112-19-aug-2024
Published At: 2024-08-19 10:07:26
Locale: th
Excerpt: ‘ทักษิณ’ ลั่นชัดเจนอยู่แล้ว! ใส่เสื้อเหลืองขึ้นศาลคดี ม.112 มั่นใจไม่มีอะไรต้องกังวล พกทีมทนาย 7 คน พร้อมเตรียมหลักฐานหักล้างข้อกล่าวหา
Category: การเมือง, politics, การเมืองระดับชาติ, national
Tags: 

Highlights:
- ‘ทักษิณ’ ลั่นชัดเจนอยู่แล้ว! ใส่เสื้อเหลืองขึ้นศาลคดี ม.112 
- มั่นใจไม่มีอะไรต้องกังวล พกทีมทนาย 7 คน พร้อมเตรียมหลักฐานหักล้างข้อกล่าวหา

Content:

**‘ทักษิณ ชินวัตร’** เดินทางมาศาลอาญา รัชดาฯ ตามนัด เพื่อตรวจพยานหลักฐานในคดีที่พนักงานอัยการสำนักงานคดีอาญา ยื่นฟ้อง ‘ทักษิณ’ ในความผิดตามประมวลกฎหมายอาญา มาตรา 112 กรณีให้สัมภาษณ์กับสื่อเกาหลีใต้ เมื่อปี 2558 แล้วมีเนื้อหาเข้าข่ายพาดพิงสถาบัน  

โดย **‘ทักษิณ’ ได้สวมเสื้อสีเหลือง สูทสีดำ พร้อมติดเข็มกลัดตราสัญลักษณ์บริเวณอกซ้าย** และได้ตอบคำถามผู้สื่อข่าวสั้นๆ ด้วยใบหน้ายิ้มแย้มว่า ไม่ได้กังวลอะไร วันนี้เตรียมหลักฐานมาแล้ว คดีนี้เป็นคดีเก่าที่เกิดขึ้นหลังการปฏิวัติ คงเป็นการใช้กฎหมายในขณะนั้น  

เมื่อถามว่าเหตุใดวันนี้ (19 ส.ค.) ถึงใส่เสื้อสีเหลืองมา เป็นการแสดงสัญลักษณ์อะไรหรือไม่ โดย ‘ทักษิณ’ ตอบว่าชัดเจนอยู่แล้ว ก่อนเดินเข้าไปด้านในอาคาร **แต่ก่อนถึงประตูทางเข้า ‘ทักษิณ’ ได้โค้งคำนับ พระบรมมาฉายาลักษณ์สมเด็จพระพันปีหลวง ก่อนเดินเข้าไปด้านใน** 

ทั้งนี้ มีรายงานวันนี้ ‘ทักษิณ’ มาพร้อมกับทีมทนาย 7 คน และได้เตรียมพยานหักล้างไว้ 12-13 ปาก และพยานหบักฐานต่างๆ ไว้พร้อมสู้คดี โดยศาลจะกำหนดนัดสืบพยานโจทย์และจำเลยต่อไป

Credit:
- กองบรรณาธิการ SPACEBAR
- ณัฐพล โลวะกิจ


========================================

ID: 18903
Title: อุตฯ บรรจุภัณฑ์บูม นวัตกรรมช่วยหนุนตลาด
Slug: economic-business-food-beverage-packaging-innovation
Published At: 2024-08-19 09:48:18
Locale: th
Excerpt: สนค. ติดตามสถานการณ์แนวโน้มตลาดบรรจุภัณฑ์ พบการเติบโตอย่างต่อเนื่องของอุตสาหกรรมบรรจุภัณฑ์อาหารและเครื่องดื่มทั่วโลก แนะผู้ประกอบการยกระดับบรรจุภัณฑ์ด้วยนวัตกรรม เพื่อเพิ่มขีดความสามารถทางการแข่งขัน และเป็นโอกาสในการขยายตลาดสู่ตลาดโลก
Category: ธุรกิจ-เศรษฐกิจ, business, เศรษฐกิจ, economics
Tags: 

Highlights:
- ยกระดับบรรจุภัณฑ์ด้วยนวัตกรรม 


- ออกแบบที่มีความคิดสร้างสรรค์ หรือใช้วิธีการเล่าเรื่อง

- สามารถใช้เป็นเครื่องมือในการเผยแพร่ Soft Power

Content:

พูนพงษ์ นัยนาภากรณ์ ผู้อำนวยการสำนักงานนโยบายและยุทธศาสตร์การค้า กระทรวงพาณิชย์ เปิดเผยว่า บรรจุภัณฑ์อาหารและเครื่องดื่ม มีสัดส่วนค่อนข้างมากในอุตสาหกรรมบรรจุภัณฑ์ เห็นได้จากข้อมูล  ของ Precedence Research ผู้ให้บริการชั้นนำด้านข้อมูลตลาดเชิงลึก ระบุว่า ในปี 2023 อุตสาหกรรมบรรจุภัณฑ์ทั่วโลกมีมูลค่า 1.10 ล้านล้านดอลลาร์สหรัฐ โดยมีสัดส่วนของบรรจุภัณฑ์อาหารและเครื่องดื่มร้อยละ 44.65 หรือมูลค่ากว่า 4.91 แสนล้านดอลลาร์สหรัฐ และคาดการณ์ว่าจะมีสัดส่วนเพิ่มขึ้นเป็นร้อยละ 49.07 หรือมูลค่ากว่า 6.77 แสนล้านดอลลาร์สหรัฐ ในปี 2029 โดยบรรจุภัณฑ์ทำหน้าที่ในการรักษาคุณภาพของอาหารและเครื่องดื่ม ปกป้องจากการปนเปื้อน ความเสียหายที่อาจเกิดขึ้นระหว่างการขนส่งและการเก็บรักษา รวมถึงยังเป็นช่องทางในการสื่อสารข้อมูลสำคัญเกี่ยวกับผลิตภัณฑ์ให้กับผู้บริโภค เช่น ส่วนประกอบ วิธีการใช้ วันหมดอายุ และข้อมูลทางโภชนาการ 

สำหรับประเทศไทย ในปี 2023 การค้าบรรจุภัณฑ์อาหารและเครื่องดื่มมีมูลค่ารวม 763.67 ล้านดอลลาร์สหรัฐ ลดลงร้อยละ 8.08 จากปีก่อนหน้า (ปี 2022 อยู่ที่ 830.75 ล้านดอลลาร์สหรัฐ) โดยสัดส่วนการค้า สำหรับบรรจุภัณฑ์อาหารและเครื่องดื่มที่ทำจากพลาสติก (HS392310, HS392330) มากที่สุด มีมูลค่า 594.04 ล้านดอลลาร์สหรัฐ ลดลงร้อยละ 9.32 รองลงมา ได้แก่ บรรจุภัณฑ์ที่ทำจากแก้ว (HS701090) มูลค่า 138.61 ล้านดอลลาร์สหรัฐ ลดลงร้อยละ 7.02 และบรรจุภัณฑ์ที่ทำจากกระดาษ (HS482369) มูลค่า 31.02 ล้านดอลลาร์สหรัฐ เพิ่มขึ้นร้อยละ 16.56 

ผู้ประกอบการในอุตสาหกรรมบรรจุภัณฑ์อาหารและเครื่องดื่ม มีการพัฒนานวัตกรรมและเทคโนโลยีอย่างต่อเนื่อง เพื่อตอบสนองต่อความต้องการของผู้บริโภค เช่น บรรจุภัณฑ์อัจฉริยะที่สามารถรักษาความสดและคุณภาพของอาหาร ใช้งานง่ายและสะดวกสบาย เป็นมิตรกับสิ่งแวดล้อม มีความสร้างสรรค์และความเป็นเอกลักษณ์เฉพาะตัว ตัวอย่างบริษัทที่มีการพัฒนานวัตกรรมบรรจุภัณฑ์อาหารและเครื่องดื่มที่น่าสนใจ เช่น **บริษัท SCGP** ได้พัฒนานวัตกรรมบรรจุภัณฑ์ยืดอายุการเก็บรักษาผักและผลไม้ที่มีชื่อว่า “OptiBreath” โดยใช้เทคโนโลยี Modified Atmosphere Packaging (MAP)1 ซึ่งจะช่วยปกป้องอาหารจากการปนเปื้อน รักษาความสด สี กลิ่น และรสชาติ รวมถึงชะลอการเติบโตของเชื้อจุลินทรีย์ ทำให้อาหารคงคุณค่าได้นานขึ้น หรือ**บริษัท Magical Mushroom** ได้พัฒนานวัตกรรมบรรจุภัณฑ์สำหรับอาหารและเครื่องดื่มที่ทำจากเห็ดซึ่งสามารถย่อยสลายได้เองตามธรรมชาติ โดยใช้เทคโนโลยี Mycelium2 นอกจากนี้ ยังมี**บริษัท Notpla** ได้พัฒนานวัตกรรมบรรจุภัณฑ์เครื่องดื่มที่ทำจากสาหร่ายทะเลซึ่งสามารถกินได้และช่วยลดการเกิดขยะพลาสติกที่มีชื่อว่า “Ooho” อีกตัวอย่างที่น่าสนใจ คือ **บริษัท Sprinkle** แบรนด์น้ำดื่มรายใหญ่ของไทย ที่มีการออกแบบบรรจุภัณฑ์อย่างสร้างสรรค์ โดยจำลองภาพการละลายของธารน้ำแข็งขั้วโลก เพื่อสะท้อนประเด็นปัญหาโลกร้อน อีกทั้งใช้วิธีการปั๊มโลโก้แทนการสกรีนลงบนบรรจุภัณฑ์ และหมึกที่ใช้พิมพ์ข้อความบนฉลากก็สามารถล้างออกได้ด้วยกระบวนการรีไซเคิล ซึ่งหมึกที่ถูกล้างออกมาจะไม่เป็นพิษ ทำให้บรรจุภัณฑ์สามารถรีไซเคิลได้ง่าย

ผอ.สนค. ให้ข้อมูลเพิ่มเติมว่า **กระทรวงพาณิชย์** ให้การส่งเสริมและสนับสนุนผู้ประกอบการบรรจุภัณฑ์อาหารและเครื่องดื่มไทยสู่เวทีการค้าระดับโลกผ่านกิจกรรมต่าง ๆ อาทิ การจัดกิจกรรมสัมมนาเพื่อพัฒนาองค์ความรู้ให้กับผู้ประกอบการเกี่ยวกับการออกแบบฉลากและบรรจุภัณฑ์อาหาร เพื่อให้ผู้ประกอบการได้รับความรู้ความเข้าใจถึงแนวโน้มและทิศทางของผู้บริโภค รวมถึงเสริมสร้างองค์ความรู้ด้านกฎหมายและแนวปฏิบัติที่เกี่ยวข้องในประเทศคู่ค้าสำคัญของไทย เพื่อให้ผู้ประกอบการสามารถปรับตัวสอดรับกับกฎระเบียบและการเปลี่ยนแปลงที่จะเกิดขึ้น อีกทั้งยังส่งเสริมช่องทางการตลาดผ่านการนำบรรจุภัณฑ์อาหารและเครื่องดื่ม รวมไปถึงสินค้าอื่น ๆ เข้าร่วมงานแสดงสินค้าในต่างประเทศ เพื่อเปิดโอกาสให้สินค้าของผู้ประกอบการเป็นที่รู้จักและเป็นการขยายตลาดคู่ค้าให้กว้างยิ่งขึ้น นอกจากนี้ ภายใต้การเจรจาการค้าความตกลงการค้าเสรีไทย-ออสเตรเลีย (Thailand-Australia Free Trade Agreement : TAFTA) ได้ให้ความสำคัญในด้านบรรจุภัณฑ์ที่เป็นมิตรต่อสิ่งแวดล้อม โดยมุ่งสร้างเครือข่ายและจับคู่ธุรกิจ รวมถึงให้ข้อมูลเกี่ยวกับกฎระเบียบที่เกี่ยวข้อง ซึ่งจะช่วยให้ผู้ประกอบการสามารถปรับปรุงและพัฒนาบรรจุภัณฑ์ให้สอดคล้องกับความต้องการของตลาดและมาตรฐานสากล

การพัฒนานวัตกรรมและเทคโนโลยีในอุตสาหกรรมบรรจุภัณฑ์อาหารและเครื่องดื่มไม่เพียงแต่ช่วยรักษาคุณภาพและความปลอดภัยของสินค้า แต่ยังช่วยเพิ่มความสะดวกสบายในการใช้งาน และตอบสนองความต้องการของผู้บริโภคที่ใส่ใจสิ่งแวดล้อม ผู้ประกอบการในอุตสาหกรรมบรรจุภัณฑ์อาหารและเครื่องดื่มจึงจำเป็นต้องมีการยกระดับบรรจุภัณฑ์ด้วยนวัตกรรม ผ่านการออกแบบที่มีความคิดสร้างสรรค์ หรือใช้วิธีการเล่าเรื่อง (Storytelling) เพื่อดึงดูดความสนใจของผู้บริโภค บรรจุภัณฑ์ที่มีการออกแบบอย่างสร้างสรรค์และน่าสนใจยังสามารถใช้เป็นเครื่องมือในการเผยแพร่วัฒนธรรมและค่านิยมของประเทศ (Soft Power) ผ่านการใช้ภาพลักษณ์ วัฒนธรรม และสัญลักษณ์ที่เป็นเอกลักษณ์ของประเทศในบรรจุภัณฑ์ แนวทางเหล่านี้ไม่เพียงแต่ช่วยเพิ่มมูลค่าและความน่าสนใจให้กับผลิตภัณฑ์ แต่ยังเสริมสร้างขีดความสามารถทางการแข่งขัน รวมถึงเป็นโอกาสของผู้ประกอบการในอุตสาหกรรมบรรจุภัณฑ์อาหารและเครื่องดื่มไทยในการขยายตลาดสู่ตลาดโลกอีกด้วย

Credit:
- กองบรรณาธิการ SPACEBAR


========================================

ID: 18902
Title: รัฐบาล ‘อุ๊งอิ๊ง’ จะอยู่ได้กี่เดือน?!
Slug: paetongtarn-shinawatra-position-prime-minister
Published At: 2024-08-19 09:30:00
Locale: th
Excerpt: Deep SPACE -- ไม่ว่าจะเกิดอะไรขึ้น นายกรัฐมนตรีคนใหม่ แพทองธาร ชินวัตร ก็ถูกบันทึกชื่อไปในหน้าการเมืองไทยไปแล้ว ว่ากันว่าขึ้นเป็นนายกรัฐมนตรีไม่ยากเท่ากับการอยู่ในตำแหน่งว่ามั่นคงขนาดไหน เหมือนกับนายกรัฐมนตรีคนก่อนหน้าที่อายุงานไม่ถึง 1 ปี จากนี้ไปรัฐบาล ‘พ่อคิด ลูกทำ’ จะนำพาประเทศไปทิศทางใด ติดตาม Deep SPACE..ลึกกว่าที่รู้
Category: Deep SPACE, deep-space
Tags: 

Highlights:
- ประเมินการทำงานของรัฐบาลแพทองธาร 


- สานงานเก่าที่ค้างคา กอบกู้ภาพลักษณ์ที่ล้มเหลว

- อายุขัยของรัฐบาลมือใหม่ไปได้ไกลแค่ไหน

Content:

**การเมืองไทยหลังรัฐประหาร รสช. เมื่อสามสิบกว่าปีก่อน มีคำพูดติดหูอยู่คำหนึ่งว่า** 

**‘สุ ไม่เอา ก็ให้เต้   เต้ ไม่เอา ก็ให้ตุ๋ย’** 

**มาวันนี้ มีคำพูดทีเล่นทีจริงว่า ‘ถ้าไม่เอา อุ๊งอิ๊ง หรือจะเอา โอ๊ค’ กลายเป็นตลกฝืดของการเมืองไทย พ.ศ.นี้**

แต่ทันทีที่ชื่อนายกรัฐมนตรี คนที่ 31 ถูกเปลี่ยนจาก **‘ชัยเกษม นิติสิริ’** มาเป็น  **‘แพทองธาร ชินวัตร’** ในชั่วเวลาเพียงข้ามคืนก่อนหน้าวันลงมติของสภาผู้แทนราษฎรไม่กี่ชั่วโมง

ทำให้คำว่า นายกฯ **‘ขัดตาทัพ’** กลายเป็นตัวจริงเสียงจริงในบัดดล

ส่วนการเปลี่ยนชื่อที่ว่านั้น ไม่ว่าจะเกิดจากเหตุผลใด จากแรงบีบให้ **‘ทิ้งไพ่ใบสำคัญ’** ที่เป็นใบสุดท้ายในมือ เพื่อบังคับให้เดินเข้าสู่ทุ่งสังหารทางการเมืองอย่างที่คาดการณ์กัน หรือเป็นการตัดสินใจแบบเทหมดหน้าตักเองของ ทักษิณ ชินวัตร

**งานนี้ไม่ว่าจะถูกบีบบังคับหรือไม่ แต่มันเป็นเพียงทางเลือกเดียวที่เหลืออยู่ของตระกูลชินวัตร**

ทีนี้้มาถึงคำถามสำคัญที่จั่วหัวไว้ รัฐบาล **‘อุ๊งอิ๊ง’** จะอยู่ได้กี่เดือน จะนั่งยาวไปจนครบเทอม เท่ากับเวลาที่เหลืออยู่ของสภาชุดนี้ 2 ปี 11 เดือนเลยหรือไม่ ซึ่งหากไม่ได้เข้ามาเพื่อขัดตาทัพ ก็น่าจะเป็นเช่นนั้น

แต่การเมืองไม่ใช่จะออกแบบล่วงหน้ากันยาว ๆ ได้เพราะสมัย ทักษิณ ชินวัตร ก็เคยประกาศจะอยู่เป็นรัฐบาลบริหารประเทศไปนานถึง 20 ปีเหมือนกัน สุดท้ายก็ทำไม่ได้

ดังนั้น  การที่รัฐบาลอุ๊งอิ๊ง จะอยู่ได้นานขนาดไหน คงขึ้นอยู่กับหลายปัจจัยด้วยกัน อย่างแรกเลย คือ โฉมหน้าครม.ชุดใหม่ ต้องดูว่าหน้าตาจะออกมาหล่อเหลา เป็นมืออาชีพ หรือมีแต่พวก**‘เขี้ยวลากดิน’** นักการเมืองสีเทา ตัวแทนบ้านใหญ่ ต่างตอบแทน แบ่งเค้ก แจกโควต้ากันมา 

**เป็นสมบัติผลัดกันชม ก๊อปปี้รัฐบาลเศรษฐามาทั้งดุ้น**

ถ้าครม.ใหม่คลอดออกมาแล้ว มีแต่ความอัปลักษณ์อย่างว่า คงอยู่ได้ไม่นาน 3 เดือน 6 เดือน ถ้ารอดไปได้ก็นับว่าเป็นบุญ หรือจะอยู่ไปยาว ๆ เพราะสังคมไทยเดินมาถึงจุดที่ชอบเรียกกันว่า **‘มีเงินก็จ้างผีโม่แป้งได้’** ก็ต้องรอดูกันไป

แต่เอาเถอะ เมื่อถึงขั้นยอมส่งลูกสาวขึ้นเวทีเอง หลายคนก็เชื่อว่า **‘ทักษิณ’** ที่ได้ใบบริสุทธิ์ก่อนเวลาอันควร ทันได้ใส่ชุดขาวเข้าร่วมพิธีสำคัญของลูกสาวพอดี คงลงมาคุมเองตั้งแต่การจัด ครม.ใครจะอยู่ตรงไหน และเป็นตัวจริงเสียงจริงในรัฐบาลจันทร์ส่องหล้าด้วยซ้ำ ส่วนอุ๊งอิ๊ง ก็ทำหน้าที่ในเชิงสัญลักษณ์ไป

**แม้ทักษิณจะออกปากบอกสื่อไปจะไม่เข้ามายุ่งเกี่ยวและไม่รับตำแหน่งใด ๆ ก็ตาม**

ต่อจากนี้ภารกิจสำคัญของรัฐบาลอุ๊งอิ๊ง ที่ต้องเร่งทำก่อนเป็นอันดับแรก คือ **‘กอบกู้’** ชื่อเสียงความเป็นมือเศรษฐกิจกลับมา เพราะในช่วงรัฐบาลเศรษฐา ถือว่าเพื่อไทยมือตกอย่างมาก ทั้ง ๆ ที่โฆษณาเอาไว้ คิดใหญ่ ทำเป็น แต่กลับทำผิดฝาผิดตัวตลอดในช่วง 11 เดือนที่ผ่านมา

งานนี้ต้องรีบทำตามคำพูดทักษิณประกาศไว้ที่ จ.สุรินทร์ ช่วงก่อนเข้าพรรษาโดยเร็วที่ว่า หลังเดือนสิงหาคมไปแล้วจะได้เห็นผลงานรัฐบาลที่จับต้องได้ ดังนั้น ค่าไฟฟ้า น้ำมันต้องลดราคา เงินหนึ่งหมื่นบาท ต้องแจกทันทีอย่าได้ชักช้า

**เพราะถึงเวลาต้องโปรยทานทางการเมือง สร้างกุศลใหญ่ ให้เป็นสิริมงคลกับตำแหน่งนายกรัฐมนตรี คนที่ 31** 

สุดท้าย รัฐบาลอุ๊งอิ๊งจะอยู่ได้สั้นยาวขนาดไหน คงขึ้นอยู่กับวัตรปฏิบัติของรัฐบาลว่า จะ **‘สะดุด’** ขาตัวเอง ทำอะไรที่สุ่มเสี่ยง นำไปสู่การจุดกระแสความไม่พอใจให้กับประชาชน โดยเฉพาะการควบคุมอารมณ์ของคนที่เป็นผู้นำ ต้องไม่ใจร้อน ลุแก่โทสะเหมือนกับ **‘ลุงฉุน’** หยุมหัวสื่อในวันก่อน 

ถ้าทำแบบที่ว่ามาข้างต้น รับรองได้อยู่ไปจนครบเทอมแน่ เพราะ **‘ฝ่ายค้านวัยใส’** ที่มีผู้นำอยู่ในวัยเดียวกับนายกรัฐมนตรี คงไม่มีปัญญาไปล้มรัฐบาลได้ อย่างมากก็ทำได้แค่ประดิษฐ์คำสวยๆ มาอภิปรายในสภาเท่านั้น

เพราะในสายตาของนักธุรกิจเอง ก็มองรัฐบาลชุดนี้ว่ามาจากกลุ่มเดิม สคริปท์เดิม คนเขียนบทคนเดิม เปลี่ยนแต่ตัวผู้เล่นคนใหม่ ดังนั้น คงไม่มีอะไร **‘แย่’** ไปกว่าเดิมอีก

**เว้นแต่จะสะดุดขาตัวเองล้มลงเสียก่อนเท่านั้น**

Credit:
- Deadwood


========================================

ID: 18901
Title: ร้องสอบ ‘พรรคถิ่นกาขาวฯ’ สิ้นสภาพก่อนเป็น ‘พรรคประชาชน’ สะเทือนโหวต ‘นายกฯ’ ส่อโมฆะ? 
Slug: ruangkrai-filed-a-complaint-with-ect-to-investigate-tkcv-party
Published At: 2024-08-18 16:46:19
Locale: th
Excerpt: ‘เรืองไกร’ ร้อง ‘กกต.’ สอบ ‘พรรคถิ่นกาขาวชาววิไล’ สงสัยสิ้นสภาพความเป็นพรรคการเมือง ก่อนกลายมาเป็น ‘พรรคประชาชน’ หรือไม่ และส่งผลสะเทือนการประชุมสภาฯ โหวตเลือกนายกฯ 16 ส.ค. เป็นโมฆะหรือไม่
Category: การเมือง, politics
Tags: 

Highlights:
- งานงอก! ‘เรืองไกร’ ร้อง ‘กกต.’ สอบ ‘พรรคถิ่นกาขาวชาววิไล’ 
- สงสัยสิ้นสภาพความเป็นพรรคการเมือง ก่อนกลายมาเป็น ‘พรรคประชาชน’ หรือไม่ 
- ชี้ส่งผลประชุมสภาฯ โหวตเลือกนายกฯ 16 ส.ค.ที่ผ่านมา เป็นโมฆะหรือไม่

Content:

**เรืองไกร ลีกิจวัฒนะ** เปิดเผยว่า ได้รวบรวมประเด็นข้อกฎหมาย เพื่อยื่นต่อ**คณะกรรมการการเลือกตั้ง (กกต.)** ให้ตรวจสอบ**กระบวนการเลือกนายกรัฐมนตรี เมื่อวันที่ 16 สิงหาคม 2567** โดยในประเด็นของ**พรรคถิ่นกาขาวชาววิไล ที่เปลี่ยนชื่อเป็นพรรคประชาชน** และมี สส.ในนามพรรคประชาชน เข้าไปร่วมเป็นองค์ประชุมในวันดังกล่าวนั้น หากพรรคถิ่นกาขาวชาววิไล มีเหตุสิ้นสภาพความเป็นพรรคการเมืองไปแล้ว การเลือกนายกรัฐมนตรีจะชอบหรือไม่ จะเป็นโมฆะหรือไม่

สำหรับประเด็นเกี่ยวข้องทางข้อกฎหมาย ได้แก่

**ข้อ 1. พระราชบัญญัติประกอบรัฐธรรมนูญ (พ.ร.ป.) ว่าด้วยพรรคการเมือง พ.ศ. 2560** มีมาตราที่เกี่ยวข้อง ดังนี้

มาตรา 33 ภายใน 1 ปี นับแต่วันที่นายทะเบียนรับจดทะเบียนพรรคการเมืองต้องดำเนินการ ดังต่อไปนี้

(1) ดำเนินการให้มีจำนวนสมาชิกไม่น้อยกว่า5,000คน และต้องเพิ่มจำนวนสมาชิกให้มีจำนวนไม่น้อยกว่า10,000คน ภายใน4ปีนับแต่วันที่นายทะเบียนรับจดทะเบียน

(2) จัดให้มีสาขาพรรคการเมืองในแต่ละภาคตามบัญชีรายชื่อภาคและจังหวัดที่คณะกรรมการกำหนดอย่างน้อยภาคละหนึ่งสาขา โดยสาขาพรรคการเมืองแต่ละสาขาต้องมีสมาชิกที่มีภูมิลำเนาอยู่ในเขตพื้นที่ที่รับผิดชอบของสาขานั้นตั้งแต่500คนขึ้นไป

มาตรา 90 พรรคการเมืองสิ้นสุดลงเมือง (1) สิ้นสภาพความเป็นพรรคการเมืองตามมาตรา 91

มาตรา 91 พรรคการเมืองย่อมสิ้นสภาพความเป็นพรรคการเมือง เมื่อ (1) ไม่แก้ไขข้อบังคับให้ถูกต้องหรือครบถ้วนภายในระยะเวลาที่กำหนดตามมาตรา 17 วรรคสาม หรือไม่สามารถดำเนินการตามมาตรา 33 (1) หรือ (2) ได้ภายในระยะเวลาที่กำหนด

มาตรา 141/1 เมื่อมีการประกาศ พ.ร.ป.ว่าด้วยการเลือกตั้งสมาชิกสภาผู้แทนราษฎร พ.ศ.2561 ในราชกิจจานุเบกษาแล้ว ก่อนที่ พ.ร.ป.ว่าด้วยการเลือกตั้งสมาชิกสภาผู้แทนราษฎรดังกล่าว มีผลใช้บังคับ พรรคการเมืองใดประสงค์จะดำเนินกิจกรรมทางการเมืองในเรื่องดังต่อไปนี้ ให้แจ้งให้คณะกรรมการทราบล่วงหน้าไม่น้อยกว่า 5 วัน และเมื่อได้แจ้งเรื่องดังกล่าวแล้ว ให้ถือว่าได้รับอนุญาตจากคณะรักษาความสงบแห่งชาติตามประกาศคณะรักษาความสงบแห่งชาติและคำสั่งหัวหน้าคณะรักษาความสงบแห่งชาติที่เกี่ยวข้อง

(3) จัดตั้งสาขาพรรคการเมืองหรือแต่งตั้งตัวแทนพรรคการเมืองประจำจังหวัด พร้อมทั้งแจ้งรายการ ตามมาตรา 33 หรือมาตรา 35

**ข้อ 2.** เมื่อวันที่ **11 สิงหาคม 2567** สำนักข่าวออนไลน์ลงข่าว **“กกต.คอนเฟิร์ม ‘ถิ่นกาขาว’ ตั้งสาขาครบ 4 ภาค ใน 1 ปีตาม กม.กำหนดแล้ว แต่ยังไม่อัพเดตระบบ”** ซึ่งเนื้อหาส่วนหนึ่งระบุว่า

_“เมื่อวันที่ 11 สิงหาคม นายแสวง บุญมี เลขาธิการคณะกรรมการการเลือกตั้ง (กกต.) และนายทะเบียนพรรคการเมือง กล่าวกรณี นพ.วรงค์ เดชกิจวิกรม หัวหน้าพรรคไทยภักดี จะยื่น กกต.ยุบพรรคประชาชน เนื่องจากพรรคถิ่นกาขาวชาววิไล ที่จะเปลี่ยนชื่อเป็นพรรคประชาชน มีการจัดตั้งสาขาพรรคไม่ครบ 4 สาขา ว่า ตามกฎหมายพรรคการเมือง ทุกกิจกรรมของพรรคจะสมบูรณ์ทันทีเมื่อพรรคได้ดำเนินการ แต่เมื่อยื่นต่อนายทะเบียนพรรคการเมืองแล้วหากพบว่าดำเนินการไม่ถูกต้องก็จะมีผลย้อนหลังให้การกระทำนั้นเสียไป ซึ่งในกรณีการจัดตั้งสาขาพรรคของพรรคถิ่นกาขาวชาววิไลนั้นพบว่า 1 สัปดาห์ก่อนหน้านี้ มีการประชุมจัดตั้งสาขาพรรคในส่วนที่ขาดอยู่จนครบ และระยะเวลาการจัดตั้งก็อยู่ภายใน 1 ปี ที่กฎหมายกำหนด ขณะนี้มีการจะส่งเรื่องมาให้นายทะเบียนพรรคการเมืองทราบตามขั้นตอน”_

**ข้อ 3.** กรณีตามข่าวที่ระบุว่า _“...ซึ่งในกรณีการจัดตั้งสาขาพรรคของพรรคถิ่นกาขาวชาววิไล นั้นพบว่า 1 สัปดาห์ก่อนหน้านี้ มีการประชุมจัดตั้งสาขาพรรคในส่วนที่ขาดอยู่จนครบ และระยะเวลาการจัดตั้งก็อยู่ภายใน 1 ปีที่กฎหมายกำหนด...”_ นั้น**อาจจะคลาดเคลื่อนไปจากมาตรา 33 วรรคหนึ่ง (1) และ (2) แห่งพระราชบัญญัติประกอบรัฐธรรมนูญว่าด้วยพรรคการเมือง พ.ศ. 2560** ทั้งนี้ เทียบเคียงกรณีตามประกาศ กกต. เรื่องพรรคสยามพล สิ้นสภาพความเป็นพรรคการเมือง

**ข้อ 4.** ตามประกาศคณะกรรมการการเลือกตั้ง เรื่อง พรรคสยามพล สิ้นสภาพความเป็นพรรคการเมือง เมื่อวันที่ 19 มกราคม 2567 (ลงราชกิจจา วันที่ 25 มกราคม 2567) มีเนื้อหาระบุว่า

_“ตามที่นายทะเบียนพรรคการเมืองโดยความเห็นชอบของคณะกรรมการการเลือกตั้ง ได้มีประกาศนายทะเบียนพรรคการ เมือง ลงวันที่ 10 ตุลาคม 2565 เรื่อง การจดทะเบียนจัดตั้งพรรคสยามพล ตามพ.ร.ป.ว่าด้วยพรรค การเมือง พ.ศ. 2560 นั้น นายทะเบียนพรรคการเมืองได้ตรวจสอบข้อเท็จจริงปรากฏว่า เมื่อครบกำหนดระยะเวลาตามมาตรา 33 วรรคหนึ่ง (1) และ (2) พ.ร.ป.ว่าด้วยพรรคการเมือง พ.ศ. 2560 พรรคสยามพลไม่สามารถดำเนินการให้มีจำนวนสมาชิกไม่น้อยกว่า 5,000 คน และจัดให้มีสาขาพรรค การเมืองในแต่ละภาคตามบัญชีรายชื่อภาคและจังหวัดที่คณะกรรมการการเลือกตั้ง กำหนดอย่างน้อยภาคละหนึ่งสาขา ภายใน 1 ปี นับแต่วันที่นายทะเบียนพรรคการเมืองรับจดทะเบียน_

_จึงเป็นเหตุให้สิ้นสภาพความเป็นพรรคการเมือง ตามมาตรา 91 วรรคหนึ่ง (1) และวรรคสอง พ.ร.ป.ว่าด้วยพรรค การเมือง พ.ศ. 2560 คณะกรรมการการเลือกตั้งจึงประกาศให้พรรคสยามพล สิ้นสภาพความเป็นพรรคการเมือง ตามมาตรา 91 วรรคหนึ่ง (1) และวรรคสอง พ.ร.ป.ว่าด้วยพรรคการเมือง พ.ศ. 2560 ทั้งนี้ ตั้งแต่วันที่ประกาศในราชกิจจานุเบกษาเป็นต้นไป”_

**ข้อ 5.** จากการตรวจสอบใน**เว็บไซต์ราชกิจจานุเบกษา** พบประกาศของนายทะเบียนพรรคการเมือง เรื่องการเปลี่ยนแปลงข้อบังคับพรรค และคณะกรรมการบริหารพรรคถิ่นกาขาวชาววิไล ที่ลงในราชกิจจานุเบกษา เมื่อวันที่ 22 มีนาคม 2562 ที่ระบุไว้บางส่วน ดังนี้

_“ตามที่มาตรา 140 พ.ร.ป.ว่าด้วยพรรคการเมือง พ.ศ. 2560 ซึ่งแก้ไขเพิ่มเติมโดยคำสั่งหัวหน้าคณะรักษาความสงบแห่งชาติ ที่ 53/2560 เรื่องการดำเนินการตาม พ.ร.ป.ว่าด้วยพรรคการเมืองฯ ลงวันที่ 22 ธันวาคม พุทธศักราช 2560 กำหนดให้พรรคการเมืองที่จัดตั้ง หรือเป็นพรรคการเมืองตาม พ.ร.ป.ว่าด้วยพรรคการเมือง พ.ศ. 2550 และยังดำรงอยู่ก่อนวันที่ พ.ร.ป.ว่าด้วยพรรคการเมือง พ.ศ. 2560 ใช้บังคับเป็นพรรคการเมือง ตาม พ.ร.ป.นั้น_

_บัดนี้ หัวหน้าพรรคถิ่นกาขาวชาววิไล ได้มีหนังสือแจ้งต่อนายทะเบียนพรรคการเมือง ตามมาตรา 38 พ.ร.ป.ว่าด้วยพรรคการเมือง พ.ศ. 2560 กรณีพรรคถิ่นกาขาวชาววิไล ได้ดำเนินการจัดประชุมใหญ่สามัญ ครั้งที่ 1/2561 เมื่อวันที่ 30 พฤศจิกายน 2561 แก้ไขเปลี่ยนแปลงข้อบังคับพรรค จัดทำคำประกาศอุดมการณ์ทางการเมือง นโยบายของพรรค และการเลือกคณะกรรมการบริหารพรรคถิ่นกาขาวชาววิไลชุดใหม่_

_ซึ่งพรรคถิ่นกาขาวชาววิไล ได้ดำเนินการตามมาตรา 141/1 วรรคหนึ่ง (1) และ (2) พ.ร.ป.ว่าด้วยพรรคการเมือง พ.ศ. 2560 ซึ่งเพิ่มเติมโดยคำสั่งหัวหน้าคณะรักษาความสงบแห่งชาติ ที่ 13/2561 เรื่อง การดำเนินการตาม พ.ร.ป.ว่าด้วยพรรคการเมือง (เพิ่มเติม) ลงวันที่ 14 กันยายน พ.ศ.2561”_

ข้อ 6. ข้อบังคับพรรคฯ พรรคถิ่นกาขาวชาววิไล พ.ศ. 2561 ข้อ 28 ระบุว่า _“ภายใน1 ปี นับแต่วันที่มีประกาศพระราชบัญญัติประกอบรัฐธรรมนูญว่าด้วยการเลือกตั้ง สมาชิกสภาผู้แทนราษฎร พ.ศ. 2561 ในราชกิจจานุเบกษาต้องดำเนินการให้มีสาขาพรรคในแต่ละภาค ตามบัญชีรายชื่อภาคและจังหวัดที่คณะกรรมการการเลือกตั้งกำหนด อย่างน้อยภาคละหนึ่งสาขา โดยสาขาพรรคแต่ละสาขาต้องมีสมาชิกพรรคที่มีภูมิลำเนาอยู่ในเขตเลือกตั้งสมาชิกสภาผู้แทนราษฎร หรือเขตจังหวัดตั้งแต่ห้าร้อยคนขึ้นไป”_

**ข้อ 7.** ตามข่าวของสำนักข่าวออนไลน์ วันที่ 11 สิงหาคม 2567 ที่ แสวง บุญมี เลขาธิการคณะกรรมการการเลือกตั้ง (กกต.) และนายทะเบียนพรรคการเมือง ระบุว่า _“...ซึ่งในกรณีการจัดตั้งสาขาพรรคของพรรคถิ่นกาขาวชาววิไลนั้น พบว่า 1 สัปดาห์ก่อนหน้านี้ มีการประชุมจัดตั้งสาขาพรรคในส่วนที่ขาดอยู่จนครบ และระยะเวลาการจัดตั้งก็อยู่ภายใน 1 ปีที่กฎหมายกำหนด...”_ นั้น**อาจไม่สอดคล้องกับช่วงเวลาที่กฎหมายกำหนดบังคับไว้** เพราะหากพรรคถิ่นกาขาวชาววิไลพึ่งมีการจัดตั้งสาขาของพรรคถิ่นกาขาวเมื่อต้นเดือนสิงหาคม 2567 ทั้งที่มีการดำเนินการเกี่ยวกับพรรคการเมืองไปแล้วตั้งแต่วันที่ 30 พฤศจิกายน 2561

ดังนั้น การที่นายทะเบียนพรรคการเมือง ให้ข่าวว่า พรรคถิ่นกาขาวชาววิไล เพิ่งมาตั้งสาขาพรรคเมื่อต้นเดือนสิงหาคม 2567 กรณี**ย่อมมีเหตุให้พิจารณาว่า การตั้งสาขาพรรค เมื่อต้นสิงหาคม 2567 นั้น เกินกำหนดระยะเวลาภายในหนึ่งปี** นับแต่วันที่นายทะเบียนรับจดทะเบียนพรรคการเมืองกำหนดระยะเวลา ตามมาตรา 33 วรรคหนึ่ง (1) และ (2) แห่งพระราชบัญญัติประกอบรัฐธรรมนูญว่าด้วยพรรคการเมือง พ.ศ. 2560 หรือไม่ และ**เป็นเหตุให้พรรคถิ่นกาขาวชาววิไล ต้องสิ้นสภาพความเป็นพรรคการเมือง ตามมาตรา 91 วรรคหนึ่ง (1) และวรรคสอง ไปแล้วหรือไม่**

**ข้อ 8.** ดังนั้น หากเทียบกับกรณีของพรรคสยามพล ที่สิ้นสภาพตามประกาศ กกต.ดังกล่าว กรณีจึงมีเหตุอันควรขอให้ กกต. ตรวจสอบต่อไปว่า พรรคถิ่นกาขาวชาววิไล มีเหตุต้องสิ้นสภาพความเป็นพรรคการเมือง ตามมาตรา 91 วรรคหนึ่ง (1) และวรรคสอง แห่งพระราชบัญญัติประกอบรัฐธรรมนูญว่าด้วยพรรคการเมือง พ.ศ. 2560 แล้วหรือไม่

**ข้อ 9.** หากพรรคพรรคถิ่นกาขาวชาววิไล มีเหตุต้องสิ้นสภาพความเป็นพรรคการเมือง ตามมาตรา 91 วรรคหนึ่ง (1) และวรรคสอง **ปัญหาการเปลี่ยนชื่อเป็นพรรคประชาชน จะชอบหรือไม่** 

และบรรดาสมาชิกสภาผู้แทนราษฎรที่เข้าไปทำหน้าที่เป็น**องค์ประชุมในนามพรรคประชาชน ซึ่งเปลี่ยนชื่อมาจากพรรคถิ่นกาขาวชาววิไล เพื่อโหวตเลือกนายกรัฐมนตรี เมื่อวันที่ 16 สิงหาคม 2567 จะชอบหรือไม่** 

และ**ผลโหวตให้บุคคลเป็นนายกรัฐมนตรี จะตกเป็นโมฆะหรือไม่**

ขอให้ กกต.ตรวจสอบว่า พรรคถิ่นกาขาวชาววิไล สิ้นสภาพความเป็นพรรคการเมือง ก่อนเปลี่ยนชื่อเป็นพรรคประชาชน ตามมาตรา 91 วรรคหนึ่ง (1) และวรรคสอง แห่ง พ.ร.ป.ว่าด้วยพรรคการเมือง พ.ศ. 2560 แล้วหรือไม่ และส่งเรื่องต่อให้สภาผู้แทนราษฎร พิจารณาในส่วนที่เกี่ยวข้องกับการเลือกนายกรัฐมนตรีด้วย ว่าชอบหรือไม่

Credit:
- กองบรรณาธิการ SPACEBAR
- อรนรร จิรชลมารค


========================================

ID: 18900
Title: ‘อนุทิน’ ไม่การันตี! ‘ภูมิใจไทย’ ได้คุม ‘มหาดไทย’ เหมือนเดิมหรือไม่
Slug: anutin-said-setting-up-the-cabinet-is-a-matter-for-prime-minister
Published At: 2024-08-18 14:08:07
Locale: th
Excerpt: ‘อนุทิน’ บอกให้กำลังใจ ‘อุ๊งอิ๊ง’ ตลอดเวลา ตั้งแต่ยังไม่ได้เป็นนายกฯ ชี้ไม่มีอะไรมาการันตี ‘ภูมิใจไทย’ ได้คุม ‘มหาดไทย’ เหมือนเดิม-ไม่ขอก้าวล่วง ‘ตั้ง ครม.’ ก่อนอุทานเสียงสูง หลังถูกถามข่าวลือเขี่ย ‘ตระกูลวงษ์สุวรรณ’ พ้นรัฐบาล
Category: การเมือง, politics
Tags: 

Highlights:
- ‘อนุทิน’ บอกให้กำลังใจ ‘อุ๊งอิ๊ง’ ตลอดเวลา ตั้งแต่ยังไม่ได้เป็นนายกฯ
- ชี้ไม่มีอะไรมาการันตี ‘ภูมิใจไทย’ ได้คุม ‘มหาดไทย’ เหมือนเดิม-ไม่ขอก้าวล่วง ‘ตั้ง ครม.’
- ถึงกับอุทานเสียงสูง หลังถูกถามข่าวลือเขี่ย ‘ตระกูลวงษ์สุวรรณ’ พ้นรัฐบาล

Content:

ภายหลังพิธีรับสนองพระบรมราชโองการโปรดเกล้าฯ แต่งตั้ง **‘แพทองธาร ชินวัตร’** เป็นนายกรัฐมนตรี คนที่ 31 แล้ว

**อนุทิน ชาญวีรกูล** รองนายกรัฐมนตรี และ รมว.มหาดไทย ในฐานะหัวหน้าพรรคภูมิใจไทย ก็เผยความรู้สึกว่า ดีใจ ความต่อเนื่องจะได้ดำเนินต่อไป ไม่มีการหยุดชะงัก ทั้งนี้ ให้กำลังใจ แพทองธาร ตลอดเวลา ตั้งแต่ยังไม่ได้เป็นนายกฯ และเคยเรียนกับ แพทองธาร ว่าเมื่อถึงเวลาก็ต้องทำงานหนัก

ส่วนเมื่อถามถึงการปรับคณะรัฐมนตรี (ครม.) อนุทิน ก็แย้งว่า _**“ไม่ใช่การปรับ ครม.”**_ เพราะถือว่าเป็นรัฐบาลใหม่แล้ว นายกฯ ต้องเป็นผู้พิจารณาความเหมาะสมให้บุคคลดำรงตำแหน่งรัฐมนตรีเพื่อบริหารประเทศ 

เมื่อถามถึง**โควตารัฐมนตรีของพรรคภูมิใจไทย** จะยังคงเดิมหรือไม่นั้น อนุทิน กล่าวว่า ส่วนตัวไม่ชอบใช้คำนี้ เพราะเป็นการทำงานด้วยกันในฐานะพรรคร่วมรัฐบาล หวังว่าทุกอย่างจะดำเนินต่อไปด้วยความราบรื่นและมีประสิทธิภาพ

“เราต้องสานงานต่อ เพราะสภาพพรรคร่วมรัฐบาลยังดำรงอยู่ แต่ละพรรคมีนโยบายและการทำงานที่ต้องต่อเนื่อง นายกฯ จะมีนโยบายเพิ่มเติมสั่งข้อราชการอะไรใหม่ เราก็พร้อมรับไปปฏิบัติ”

เมื่อถามย้ำว่า การันตีพรรคภูมิใจไทย ได้คุมกระทรวงมหาดไทยเหมือนเดิมใช่หรือไม่ อนุทิน ก็บอกว่า _**“ไม่มีอะไรมาการันตี เราเป็นพรรคร่วมรัฐบาลด้วยกัน ยังไม่มีอะไรเปลี่ยนแปลงไปจากนี้ การตั้ง ครม.ชุดใหม่ เป็นอำนาจของนายกฯ แต่เพียงผู้เดียว ในฐานะพรรคร่วมรัฐบาล เราตอบอะไรไม่ได้”**_ 

ส่วนกระแสข่าวที่จะดึงพรรคประชาธิปัตย์ มาร่วมรัฐบาล จะทำให้โควตารัฐมนตรีเปลี่ยนแปลงไปหรือไม่นั้น ต้องถามพรรคเพื่อไทย เราเป็นพรรคร่วมรัฐบาล ไม่ทราบว่าพรรคแกนนำรัฐบาลไปหารือกับพรรคอื่น ๆ หรือไม่

ทั้งนี้ เมื่อผู้สื่อข่าวถามถึงกระแสข่าวลือที่ ‘ครม.แพทองธาร’ จะปรับคนนามสกุล **‘วงษ์สุวรรณ’** ออก อนุทิน **ถึงกับร้องอุทาน “อู้ว”** ก่อนกล่าวย้ำว่า **เรื่องการจัดตั้ง ครม. เป็นอำนาจเต็มของนายกฯ เราไปก้าวล่วงไม่ได้โดยเด็ดขาด** ขณะที่การแถลงนโยบายต่อรัฐสภานั้น ในส่วนของพรรคภูมิใจไทยจะประชุมพรรคในวันที่ 20 ส.ค.นี้ เพื่อที่จะส่งร่างฯ นโยบายในส่วนของพรรคฯ ต่อไป

ภายหลังจากการสัมภาษณ์แล้วเสร็จ อนุทิน กล่าวว่า _“โอเคนะ ร้อน เดี๋ยวหน้าไหม้”_ จากนั้นได้เข้าไปทักทายกับ เศรษฐา ทวีสิน อดีตนายกฯ

Credit:
- กองบรรณาธิการ SPACEBAR


========================================

ID: 18899
Title: ‘แพทองธาร’ ขอทำหน้าที่ ‘นายกฯ’ ให้ดีที่สุด ย้ำ ‘ดิจิทัลวอลเล็ต’ ต้องรอคุย ‘ครม.’
Slug: paetongtarn-gave-a-statement-after-becoming-prime-minister
Published At: 2024-08-18 13:29:59
Locale: th
Excerpt: ‘แพทองธาร’ ลั่นขอทำหน้าที่ ‘นายกรัฐมนตรี ’ ให้ดีที่สุด ยัน ‘ดิจิทัลวอลเล็ต’ ต้องปรึกษาพรรคร่วมรัฐบาลด้วย พร้อมย้ำไม่มีคำสั่งจาก ‘ทักษิณ’ เตะนามสกุล ‘วงศ์สุวรรณ’ ออกจาก ครม.
Category: การเมือง, politics
Tags: 

Highlights:
- ‘แพทองธาร’ ลั่นขอทำหน้าที่ ‘นายกรัฐมนตรี ’ ให้ดีที่สุด 
- ยัน ‘ดิจิทัลวอลเล็ต’ ต้องปรึกษาพรรคร่วมรัฐบาลด้วย
- ย้ำไม่มีคำสั่งจาก ‘ทักษิณ’ เตะนามสกุล ‘วงศ์สุวรรณ’ ออกจาก ครม.

Content:

ภายหลังพิธีรับพระบรมราชโองการโปรดเกล้าฯ ดำรงตำแหน่งนายกรัฐมนตรี **‘แพทองธาร ชินวัตร’** ในฐานะนายกฯ คนที่ 31 ได้แถลงต่อสื่อมวลชนเป็นครั้งแรก

โดยแสดงความ**ขอบคุณสมาชิกสภาผู้แทนราษฎรผู้มาจากการเลือกตั้งของประชาชน พรรคร่วมรัฐบาล และประชาชนทุกคน** ขอบคุณที่ให้ความไว้วางใจเลือกมาเป็นนายกรัฐมนตรีคนที่ 31 ขอให้คำมั่นสัญญาว่าจะทำหน้าที่นี้ให้ดีที่สุด และ**ขอขอบคุณ ‘เศรษฐา ทวีสิน’ อดีตนายกรัฐมนตรี** ที่ได้ทุ่มเทแรงกาย แรงใจทำเพื่อประเทศชาติตลอดเกือบ 1 ปีที่ผ่านมา

แม้จะไม่ได้วางแผนในการเป็นนายกรัฐมนตรีครั้งนี้มาก่อน แต่ขอให้ทุกคนมั่นใจว่าพร้อม และเต็มใจที่จะรับใช้ประชาชนอย่างสุดความสามารถ ซึ่งตำแหน่งนายกรัฐมนตรี เป็นตำแหน่งที่มีความรับผิดชอบที่ยิ่งใหญ่ เพราะต้องพาประเทศชาติผ่านอุปสรรค ผ่านปัญหาต่าง ๆ ซึ่งแน่นอนว่าประเทศไทยยังมีปัญหาปากท้องที่รอการแก้ไขอยู่ ฉะนั้น การได้รับตำแหน่งนี้ จึงมีความมุ่งมั่นที่จะทำให้ปากท้องของพี่น้องประชาชนดีขึ้น และมีความตั้งใจที่จะผลักดันนโยบายทางเศรษฐกิจอย่างต่อเนื่อง

แพทองธาร ยังพร้อมจะผลักดันนโยบายสำคัญในหลาย ๆ ประเด็น อาทิ การกระตุ้นเศรษฐกิจครั้งใหญ่ ปัญหายาเสพติด ระบบสุขภาพถ้วนหน้า 30 บาทรักษาทุกที่ รวมถึงยังคงจะผลักดันนโยบาย ไทยแลนด์ซอฟต์พาวเวอร์ ที่เป็นผู้ริเริ่ม อย่างต่อเนื่อง พร้อมย้ำถึงความตั้งใจที่จะร่วมงานกับทุกภาคส่วน เพื่อที่จะผลักดันนโยบายต่าง ๆ ให้สำเร็จ พร้อมฝากติดตามการแถลงนโยบายต่อรัฐสภา อย่างเป็นรูปธรรมในเดือนกันยายนนี้

สุดท้ายนี้ อยากขอบคุณพลังที่สำคัญที่สุด พลังอันยิ่งใหญ่นั่นคือพลังของพี่น้องประชาชน ทั้งที่เลือกและไม่ได้เลือกดิฉัน ดิฉันขอสัญญาว่า จะทำหน้าที่นี้อย่างเต็มความสามารถ โดยที่ไม่มีการแบ่งแยกความแตกต่างทุกเพศ ทุกวัย ทุกความหลากหลาย ดิฉันในฐานะนายกรัฐมนตรีคนที่ 31 ในฐานะแม่ ในฐานะลูก ในฐานะเพื่อน มีความมุ่งมั่นตั้งใจที่จะทำให้ประเทศไทยทุกตารางนิ้วเป็นพื้นที่ของโอกาส เป็นพื้นที่ที่คนไทยทุกคนจะกล้ามีความฝัน กล้ามีความคิดที่สร้างสรรค์ และกล้าที่กำหนดอนาคตของตนเอง

เมื่อผู้สื่อข่าวถามถึงนโยบายเติมเงิน 10,000 หรือ ‘ดิจิทัลวอลเล็ต’ มีกระแสข่าว **‘ทักษิณ ชินวัตร’** อดีตนายกรัฐมนตรี สั่งให้ล้มโครงการดังกล่าวนั้น แพทองธาร ก็ยืนยันว่า ไม่ได้มีการสั่งให้ล้ม พร้อมย้ำว่า นโยบายอะไรก็ตาม ต้องปรึกษากับพรรคร่วมรัฐบาลด้วย

ภาพของ ทักษิณ คงไม่สามารถลบออกจากทางการเมืองออกได้ เพราะเป็นอีกหนึ่งคนที่มีผู้เคารพนับถือ เมื่อมีคนขอคำปรึกษา ก็พร้อมให้ตามประสบการณ์ที่มี

ส่วนนโยบายดิจิทัลวอลเล็ต คือนโยบายกระตุ้นเศรษฐกิจครั้งใหญ่ของประเทศ ปีที่แล้วที่เราหาเสียงเลือกตั้งโดยใช้โครงการนี้ เป็นโครงการที่เราศึกษา และสังเคราะห์นโยบายมาเป็นอย่างดีแล้ว แต่ในช่วงเวลาหนึ่งปีที่ผ่านมา มีเหตุการณ์เกิดขึ้นมากมาย สภาพเศรษฐกิจเปลี่ยนแปลงไป เราจะต้องศึกษาและรับฟังความคิดเห็น

แน่นอนว่าต้องอยู่ในกฎหมาย เป็นสิ่งที่ต้องทำต่อไปและรายละเอียดต้องมีความชัดเจน และรับฟังความคิดเห็นอย่างต่อเนื่อง เป้าหมายคือการกระตุ้นเศรษฐกิจ ฉะนั้น ความตั้งใจนี้ยังต้องอยู่แน่นอน

เมื่อถามถึงประเด็น ทักษิณ ได้มีคำแนะนำและจะมามีส่วนช่วยการเมืองอย่างไรต่อจากนี้ รวมถึงการจับตาเรื่อง **‘ครอบงำทางการเมือง’** ด้วย แพทองธาร ก็ยืนยันว่า ไม่ใช่การครอบงำอย่างแน่นอน เพราะตนเองและทุกคนในครอบครัว มีความคิดเป็นของตัวเอง แม้จะมีการปรึกษา แต่ทุกคนให้เกียรติกันทางความคิด สุดท้ายเมื่อใครอยู่บทบาทไหน ก็ต้องมีความคิดเป็นของตนเอง และแน่นอนว่า ความคิดเห็นของครอบครัวหรือคนที่เคารพนับถือ ย่อมมีส่วนสำคัญ

ส่วนในเรื่องของตำแหน่ง ทักษิณ ยังไม่ได้คิดไว้ ซึ่งจริง ๆ แล้วทักษิณ ก็ไม่ได้อยากมีตำแหน่งอะไร เราจึงไม่ได้คิดไว้ และกำลังคิดว่าบางครั้งกฎหมาย หรืออะไรก็ตาม ก็ต้องดูความอ่อนไหวในตรงนี้ด้วย ว่าเราจะสามารถใช้วิสัยทัศน์ของท่านได้โดยที่ไม่โดนอะไร

ผู้สื่อข่าวถามถึงกระแสข่าวว่า ทักษิณ ได้สั่งให้คณะรัฐมนตรีใน รัฐบาลแพทองธาร จะต้องไม่มีคนจากนามสกุล **‘วงษ์สุวรรณ’** นั้น แพทองธาร ก็ชี้แจงว่า _“ยังเร็วไปมาก เพราะยังไม่ได้คุยกับพรรคร่วม และไม่ทราบว่าจะมีนามสกุลใด หรือไม่มีนามสกุลใด และด้วยความสัจจริง ตนเองไม่เคยได้ยินประโยคนี้จาก ทักษิณ เลย”_

Credit:
- กองบรรณาธิการ SPACEBAR
- ณัฐพล คุณาธรรมกิจ


========================================

ID: 18898
Title: ‘ทักษิณ’ เชื่อ ‘อุ๊งอิ๊ง’ อ่อนน้อม ทุกคนพร้อมช่วย
Slug: thaksin-opinion-on-paetongtarn
Published At: 2024-08-18 11:39:56
Locale: th
Excerpt: ‘ทักษิณ’ มองความท้าทายของ ‘อุ๊งอิ๊ง’ คือการฟื้นฟูประเทศ เชื่อ ‘ลูกสาว’ มีความอ่อนน้อมถ่อมตน หน่วยงานพร้อมช่วยเหลือ ยันไม่รับตำแหน่งที่ ‘ปรึกษานายกฯ’ เพราะแก่แล้ว
Category: การเมือง, politics
Tags: 

Highlights:
- ‘ทักษิณ’ มองความท้าทายของ ‘อุ๊งอิ๊ง’ คือการฟื้นฟูประเทศ 
- เชื่อ ‘ลูกสาว’ มีความอ่อนน้อมถ่อมตน หน่วยงานพร้อมช่วยเหลือ 
- ยันไม่รับตำแหน่งที่ ‘ปรึกษานายกฯ’ เพราะแก่แล้ว
- มั่นใจไม่มีทาง ‘ซ้ำรอย’ พร้อมปัดสั่งการฟอร์ม ‘ครม.’ ใหม่

Content:

**‘ทักษิณ ชินวัตร’** อดีตนายกรัฐมนตรี ให้สัมภาษณ์ภายหลังร่วมพิธีรับพระบรมราชโองการโปรดเกล้าแต่งตั้ง **‘แพทองธาร ชินวัตร’** เป็นนายกรัฐมนตรี คนที่ 31 ถึงประเด็นที่ว่า จะมีการแนะนำเรื่อฃการบริหารหรือไม่ 

โดย ทักษิณ มองว่า แพทองธาร ได้เห็นการทำงานของตนเองมาโดยตลอด ซึ่งต้องรู้ว่าจะต้องดึงภาคส่วนไหนเข้ามามีส่วนร่วมบ้าง  

เมื่อผู้สื่อข่าวถามว่า ในจังหวะที่มีการสวมกอดกัน ก่อนจะเริ่มพิธีได้มีการพูดคุยอะไรกันบ้าง ทักษิณ กล่าวว่า ได้บอก แพทองธาร ว่า _**“เมื่อ 23 ปีที่แล้ว ตนเองยืนข้างหน้า เขายืนข้างหลัง แต่วันนี้ เขามายืนข้างหน้าแล้ว”**_

ส่วนการบริหารประเทศต่อจากนี้จะมีความท้าทายอย่างไร ทักษิณ มองว่า ความท้าทายคือการเข้ามาแก้ปัญหาเศรษฐกิจของประเทศ ซึ่งแพทองธาร ต้องทำงานหนัก แต่ข้อดีของ แพทองธาร คืออายุยังน้อย มีความสามารถ ไปขอความร่วมมือจากทุกหน่วยงานอย่างไม่ถือตัว เพราะเป็นคนนอบน้อมถ่อมตน

เมื่อถามอีกว่า หากมีโอกาสจะเข้าไปเป็นที่ปรึกษานายกรัฐมนตรีหรือไม่ ทักษิณ กล่าวว่า _**“คงไม่ เพราะแก่แล้ว อายุ 75 ปีแล้ว”**_

ช่วงท้าย เมื่อถูกถามถึงกังวลในการเป็นนายกฯ ของ แพทองธาร จะซ้ำรอยที่ผ่านมาหรือไม่ ทักษิณ ตอบว่า _**“ไม่มีทาง”**_ พร้อมพยายามเดินออกจากวงสัมภาษณ์ เมื่อผู้สื่อข่าวพยายามถามต่อไปว่า **การปรับคณะรัฐมนตรี (ครม.)** ต่อจากนี้ มีกระแสว่า ทักษิณ เป็นคนสั่งการ แต่เจ้าตัวก็ตอบเพียงว่า _**“ยังๆ”**_ พร้อมเดินไปขึ้นรถทันที

Credit:
- กองบรรณาธิการ SPACEBAR


========================================

ID: 18897
Title: ‘แพทองธาร ชินวัตร’ นายกรัฐมนตรีคนที่ 31
Slug: paetongtarn-shinawatra-the-31-st-prime-minister
Published At: 2024-08-18 11:35:53
Locale: th
Excerpt: ‘แพทองธาร ชินวัตร’ นายกรัฐมนตรีไทย คนที่ 31 อย่างเป็นทางการ และถือเป็นนายกรัฐมนตรีหญิงคนที่ 2 ต่อจาก ‘ยิ่งลักษณ์ ชินวัตร’ ผู้เป็นอา
Category: การเมือง, politics
Tags: 

Highlights:
- ‘แพทองธาร ชินวัตร’ นายกรัฐมนตรีไทย คนที่ 31 อย่างเป็นทางการ
- นายกรัฐมนตรีหญิงคนที่ 2 ต่อจาก ‘ยิ่งลักษณ์ ชินวัตร’ ผู้เป็นอา

Content:

ว่าที่ ร.ต.ต.อาพัทธ์ สุขะนันท์ เลขาธิการสภาผู้แทนราษฎร อัญเชิญพระบรมราชโองการโปรดเกล้าโปรดกระหม่อม แต่งตั้ง **แพทองธาร ชินวัตร** เป็นนายกรัฐมนตรี คนที่ 31 มายังสถานที่รับสนองพระบรมราชโองการฯ ณ ที่ทำการพรรคเพื่อไทย จากนั้น ได้อ่านพระบรมราชโองการโปรดเกล้าโปรดกระหม่อมแต่งตั้งนายกรัฐมนตรี คนที่ 31  ความว่า

_“พระบาทสมเด็จพระปรเมนทรรามาธิบดีศรีสินทรมหาวชิราลงกรณ พระวชิรเกล้าเจ้าอยู่หัว มีพระบรมราชโองการโปรดเกล้าฯ ให้ประกาศว่า ด้วยความเป็นรัฐมนตรีของ นายเศรษฐา ทวีสิน นายกรัฐมนตรี ได้สิ้นสุดลงเฉพาะตัวตามรัฐธรรมนูญ มาตรา 170 วรรคหนึ่ง (4) ประกอบมาตรา 160 (4) (5) และประธานสภาผู้แทนราษฎรได้นำความกราบบังคมทูลพระกรุณาว่าสภาผู้แทนราษฎร ได้ลงมติเมื่อวันที่ 16  สิงหาคม 2567 เห็นชอบด้วย ในการแต่งตั้ง นางสาวแพทองธาร ชินวัตร เป็นนายกรัฐมนตรี ด้วยคะแนนเสียงมากกว่ากึ่งหนึ่งของจำนวนสมาชิกทั้งหมดเท่าที่มีอยู่ของสภาผู้แทนราษฎร_

_อาศัยอำนาจตามความในมาตรา 158 ของรัฐธรรมนูญแห่งราชอาณาจักรไทย จึงทรงพระกรุณาโปรดเกล้าโปรดกระหม่อมแต่งตั้ง นางสาวแพทองธาร ชินวัตร เป็นนายกรัฐมนตรี ทั้งนี้ ตั้งแต่บัดนี้เป็นต้นไป_

_ประกาศ ณ วันที่ 16 สิงหาคม พุทธศักราช 2567 เป็นปีที่ 9 ในรัชกาลปัจจุบัน ผู้รับสนองพระบรมราชโองการ นายวันมูหะมัดนอร์ มะทา ประธานสภาผู้แทนราษฎร”_

ถือเป็นการ **‘นับหนึ่ง’** ของ **‘แพทองธาร ชินวัตร’** นายกรัฐมนตรีไทย คนที่ 31 และถือเป็นนายกรัฐมนตรีหญิงคนที่ 2 ต่อจาก **‘ยิ่งลักษณ์ ชินวัตร’** ผู้เป็นอา

Credit:
- กองบรรณาธิการ SPACEBAR


========================================

ID: 18896
Title: ราชกิจจาฯ ประกาศ ‘แพทองธาร ชินวัตร’ เป็นนายกรัฐมนตรี คนที่ 31
Slug: ratchakitcha-paetongtarn-prime-minister
Published At: 2024-08-18 11:26:55
Locale: th
Excerpt: เว็บไซต์ราชกิจจานุเบกษา เผยแพร่ประกาศ พระบรมราชโองการโปรดเกล้าฯ แต่งตั้ง ‘แพทองธาร ชินวัตร’ เป็นนายกรัฐมนตรีคนใหม่
Category: การเมือง, politics
Tags: 

Highlights:
- เว็บไซต์ราชกิจจานุเบกษา เผยแพร่ประกาศ พระบรมราชโองการโปรดเกล้าฯ แต่งตั้ง ‘แพทองธาร ชินวัตร’ เป็นนายกรัฐมนตรีคนใหม่

Content:

เว็บไซต์ราชกิจจานุเบกษา เผยแพร่ [**‘ประกาศแต่งตั้งนายกรัฐมนตรี’**](https://ratchakitcha.soc.go.th/documents/40721.pdf) โดยมีรายละเอียดดังนี้

พระบาทสมเด็จพระปรเมนทรรามาธิบดีศรีสินทรมหาวชิราลงกรณ พระวชิรเกล้าเจ้าอยู่หัว มีพระบรมราชโองการโปรดเกล้าฯ ให้ประกาศว่า

ด้วยความเป็นรัฐมนตรีของ นายเศรษฐา ทวีสิน นายกรัฐมนตรี ได้สิ้นสุดลงเฉพาะตัวตามรัฐธรรมนูญ มาตรา 170 วรรคหนึ่ง (4) ประกอบมาตรา 160 (4) (5) และประธานสภาผู้แทนราษฎรได้นำความกราบบังคมทูลพระกรุณาว่าสภาผู้แทนราษฎรได้ลงมติเมื่อวันที่ 16 สิงหาคม 2567 เห็นชอบด้วย ในการแต่งตั้ง นางสาวแพทองธาร ชินวัตร เป็นนายกรัฐมนตรี ด้วยคะแนนสียมากกว่ากึ่งหนึ่งของจำนวนสมาชิกทั้งหมดเท่าที่มีอยู่ของสภาผู้เทนราษฎร

อาศัยอำนาจตามความในมาตรา 158 ของรัฐธรรมนูญแห่งราชอาณาจักรไทย จึงทรงพระกรุณาโปรดเกล้าโปรดกระหม่อมแต่งตั้ง นางสาวแพทองธาร ชินวัตร เป็นนายกรัฐมนตรี ทั้งนี้ ตั้งแต่บัดนี้เป็นต้นไป

ประกาศ ณ วันที่ 16 สิงหาคม พุทธศักราช 2567 เป็นปีที่ 9 ในรัชกาลปัจจุบัน

ผู้รับสนองพระราชโองการ วันมูหะมัดนอร์ มะทา ประธานสภาผู้แทนราษฎร

Credit:
- กองบรรณาธิการ SPACEBAR


========================================

ID: 18895
Title: ออมแบบรวยเหลือแจก กับสลากออมทรัพย์ทวีสิน ชุดมรกต
Slug: economic-business-baac-mobile-savings-bonds
Published At: 2024-08-18 10:35:05
Locale: th
Excerpt: ธ.ก.ส. เพิ่มโอกาสการออมแบบรวยเหลือแจก กับสลากออมทรัพย์ทวีสิน ชุดมรกต หน่วยละ 500 บาท วงเงินรวม 1.5 แสนล้านบาท ลุ้นโชครางวัลใหญ่มูลค่า 20 ล้านบาท และรางวัลอื่นๆ รวมมูลค่า 159 ล้านบาท จำนวน 24 ครั้ง ฝากครบรับผลตอบแทน ร้อยละ 0.30 ต่อปี เปิดจำหน่ายที่ ธ.ก.ส. ทุกสาขา 21 สิงหาคม ประเดิมออกรางวัลครั้งแรก 16 กันยายนนี้
Category: ธุรกิจ-เศรษฐกิจ, business, การเงินส่วนบุคคล, wealth
Tags: 

Highlights:
- หน่วยละ 500 บาท วงเงินรวม 1.5 แสนล้านบาท


- ลุ้นโชครางวัลใหญ่มูลค่า 20 ล้านบาท

- ฝากครบรับผลตอบแทน ร้อยละ 0.30 ต่อปี

Content:

ฉัตรชัย ศิริไล ผู้จัดการธนาคารเพื่อการเกษตรและสหกรณ์การเกษตร (ธ.ก.ส.) เปิดเผยว่า ธ.ก.ส. เปิดรับฝาก “สลากออมทรัพย์ทวีสิน ชุดมรกต” เอาใจผู้รักการออมในการเลือกออมเงินที่ให้ผลตอบแทนแถมลุ้นโชครวยทุกเดือน **ในราคาหน่วยละ 500 บาท จำนวน 300 ล้านหน่วย วงเงินรวม 150,000 ล้านบาท อายุการรับฝาก 2 ปี เมื่อฝากครบกำหนด จะได้รับดอกเบี้ยหน่วยละ 3 บาท คิดเป็นอัตราดอกเบี้ยร้อยละ 0.30 ต่อปี** และมีสิทธิ์ลุ้นรางวัลรวม 24 ครั้ง ในทุกวันที่ 16 ของเดือน และวันที่ 17 มกราคมของทุกปี ประกอบด้วย 

*   รางวัลที่ 1 เสี่ยงหมวด จำนวน 1 รางวัล รางวัลละ 20,000,000 บาท 
*   รางวัลที่ 1 ต่างหมวด จำนวน 29 รางวัล รางวัลละ 100,000 บาท
*   รางวัลที่ 2 จำนวน 90 รางวัล รางวัลละ 10,000 บาท 
*   รางวัลที่ 3 จำนวน 300 รางวัล รางวัลละ 5,000 บาท 
*   รางวัลที่ 4 จำนวน 600 รางวัล รางวัลละ 3,000 บาท 
*   รางวัลที่ 5 จำนวน 3,000 รางวัล รางวัลละ 1,000 บาท 
*   รางวัลเลขท้าย 4 ตัว จำนวน 30,000 รางวัล รางวัลละ 300 บาท 
*   รางวัลเลขท้าย 3 ตัว จำนวน 600,000 รางวัล รางวัลละ 200 บาท 

**รวมรางวัลต่องวดสูงสุด จำนวน 634,020 รางวัล เป็นเงิน 159,100,000 บาทต่อเดือน** 

นอกจากนี้ **ยังได้รับการยกเว้นภาษีสำหรับบุคคลธรรมดาและสามารถนำไปใช้เป็นหลักประกันเงินกู้ของ ธ.ก.ส.** ได้อีกด้วย โดย ธ.ก.ส. ได้เพิ่มความสะดวกสบาย ด้วยการเปิดรับฝากสลากออมทรัพย์ทวีสิน ชุดมรกต ผ่านแอปพลิเคชัน BAAC Mobile เริ่ม 17 สิงหาคมที่ผ่านมา เป็นวันแรก และเพื่อตอบรับกระแสความต้องการของลูกค้า ธ.ก.ส. พร้อมเปิดจำหน่ายที่ ธ.ก.ส. ทุกสาขาทั่วประเทศ จากเดิม 1 กันยายน เป็นวันที่ 21 สิงหาคม เพื่อร่วมลุ้นรางวัลครั้งแรก 16 กันยายนนี้

​สำหรับผู้ที่สนใจสามารถเปิดบัญชีเงินฝาก และขึ้นทะเบียนสลากได้ที่เคาน์เตอร์ ธ.ก.ส. ทุกสาขา พร้อมลงทะเบียนใช้งานแอปพลิเคชัน BAAC Mobile เพื่อความสะดวกในการทำธุรกรรมการเงินออนไลน์ที่รวดเร็ว ปลอดภัย ทุกที่ ทุกเวลา ทั้งการถอน โอน เติม จ่ายและการซื้อสลาก

Credit:
- กองบรรณาธิการ SPACEBAR


========================================

ID: 18894
Title: ‘อุ๊งอิ๊ง’ ควง ‘ทักษิณ’ ร่วมงานโปรดเกล้าฯ แต่งตั้ง ‘นายกฯ’
Slug: paetongtarn-appointment-of-the-31st-prime-minister
Published At: 2024-08-18 10:04:17
Locale: th
Excerpt: ชื่นมื่น ‘อุ๊งอิ๊ง’ ควง ‘ทักษิณ’ ร่วมงานโปรดเกล้าฯ แต่งตั้ง ‘นายกฯ’ ด้านแกนนำพรรคร่วมฯ แห่ร่วมงานพรึ่บ
Category: การเมือง, politics
Tags: 

Highlights:
- ชื่นมื่น ‘อุ๊งอิ๊ง’ ควง ‘ทักษิณ’ ร่วมงานโปรดเกล้าฯ แต่งตั้ง ‘นายกฯ’ 
- แกนนำพรรคร่วมฯ แห่ร่วมงานพรึ่บ

Content:

บรรยากาศก่อนเริ่ม**พิธีอัญเชิญพระบรมราชโองการโปรดเกล้าโปรดกระหม่อมแต่งตั้ง ‘นายกรัฐมนตรีคนที่ 31’** ณ ที่ทำการพรรคเพื่อไทย (voice space) มีความเคลื่อนไหวอย่างคึกคัก นำโดย **‘แพทองธาร ชินวัตร’** หัวหน้าพรรคเพื่อไทย ในฐานะว่าที่นายกรัฐมนตรี ที่เดินทางมาถึง พร้อม ๆ กับ **‘ทักษิณ ชินวัตร’** อดีตนายกรัฐมนตรีคนที่ 23

จังหวะที่อดีตนายกรัฐมนตรีเดินทางมาถึง แพทองธาร ได้เดินไปรับที่รถ พร้อมโผเข้าสวมกอดเข้าหอมแก้ม ‘คุณพ่อ’ โดยมีพี่สาว ‘พินทองธาร คุณากรวงศ์’ ที่มาพร้อมสามีและลูก ๆ ยืนรอให้การต้อนรับ

ทักษิณ ได้กล่าวสั้น ๆ กับสื่อมวลชนว่า ดีใจที่ลูกสาว (แพทองธาร) ได้รับตำแหน่งนายกรัฐมนตรีคนที่ 31 ผู้สื่อข่าวได้สอบถามกับทักษิณต่อถึงประเด็นการได้กลับมาสวมชุดขาวอีกครั้ง อดีตนายกรัฐมนตรีกล่าวว่า _**“เขินอยู่ ไม่ได้แต่งมานานแล้ว”**_ ขณะที่ แพทองธารได้ตอบคำถามนักข่าวถึงช่วงค่ำคืนก่อนได้รับการโปรดเกล้าฯ ว่า _**“หลับค่ะ รีบนอนเลยเพราะกลัวตื่นสาย”**_

สำหรับกิจกรรมในวันนี้ มีบุคคลสำคัญเดินทางมาร่วมงานเป็นจำนวนมาก โดยเฉพาะอดีตคณะรัฐมนตรีชุดที่ผ่านมา และแกนนำจากพรรคร่วมรัฐบาล ต่างทยอยเดินทางมาตั้งแต่ช่วงเช้า อาทิ **‘เศรษฐา ทวีสิน’** อดีตนายกรัฐมนตรีคนที่ 30 ‘ภูมิธรรม เวชยชัย’ รองนายกรัฐมนตรี และรมว.พาณิชย์ ปฏิบัติหน้าที่แทนนายกฯ ในฐานะแกนนำพรรคเพื่อไทย ‘อนุทิน ชาญวีรกูล’ หัวหน้าพรรคภูมิใจไทย ‘สันติ พร้อมพัฒน์’ แกนนำพรรคพลังประชารัฐ ‘พีระพันธุ์ สาลีรัฐวิภาค’ หัวหน้าพรรครวมไทยสร้างชาติ ‘สุวัจน์ ลิปตพัลลภ’ ประธานพรรคชาติพัฒนา และ ‘วราวุธ ศิลปอาชา’ หัวหน้าพรรคชาติไทยพัฒนา

Credit:
- กองบรรณาธิการ SPACEBAR
- ณัฐพล คุณาธรรมกิจ


========================================

ID: 18893
Title: ยึดของเดิม? จับตาโผ ‘ครม.แพทองธาร’ 
Slug: keep-an-eye-on-the-names-of-the-new-cabinet
Published At: 2024-08-18 09:56:49
Locale: th
Excerpt: โผ ‘ครม.แพทองธาร’ ยึดของเดิม อาจเปลี่ยน 3 รมต.เพื่อไทย ส่วน ‘พลังประชารัฐ’ จับตา ‘พัชรวาท’ อาจหลุดเก้าอี้
Category: การเมือง, politics
Tags: 

Highlights:
- โผ ‘ครม.แพทองธาร’ ยึดของเดิม อาจเปลี่ยน 3 รมต.เพื่อไทย 
- ส่วน ‘พลังประชารัฐ’ จับตา ‘พัชรวาท’ อาจหลุดเก้าอี้

Content:

ภายหลัง **แพทองธาร ชินวัตร** ได้รับการโหวตเป็นนายกฯ คนใหม่ และเข้าพิธีรับสนองพระบรมราชโองการโปรดเกล้าฯ แต่งตั้งเป็นนายกรัฐมนตรีคนที่ 31 ก็จำเป็นต้องฟอร์ม ‘คณะรัฐมนตรี’ กันใหม่ ซึ่งมีรายงานว่า จะยังคงยึดคณะรัฐมนตรีชุดเดิมของ เศรษฐา ทวีสิน อดีตนายกฯ จำนวนโควตารัฐมนตรีของแต่ละพรรคร่วมรัฐบาลยังคงเหมือนเดิม แต่ถ้าจะปรับเปลี่ยนบุคคลก็ให้เป็นเรื่องภายในของพรรคนั้น ๆ เพื่อให้เกิดการเปลี่ยนแปลงที่น้อยที่สุด เพื่อจะได้เดินหน้างานต่ออย่างต่อเนื่อง

โควตาที่วางไว้ก่อนหน้านั้น จากจำนวนเก้าอี้นายกฯ และรัฐมนตรีรวมกันไม่เกิน 35 เก้าอี้

*   **พรรคเพื่อไทย** มี 17 เก้าอี้ คือ นายกฯ และ รมว.รวม 9 ที่นั่ง, เก้าอี้ รมช. รวมรัฐมนตรีประจำสำนัก รวม 8 ที่นั่ง
*   **พรรคภูมิใจไทย** ได้โควตา 8 เก้าอี้ คือ รมว. 4 ที่นั่ง และ รมช. 4 ที่นั่ง  
*   **พรรครวมไทยสร้างชาติ** ได้โควตา 4 เก้าอี้ คือ รมว. 2 ที่นั่ง และ รมช. 2 ที่นั่ง
*   **พรรคพลังประชารัฐ** ได้โควตา 4 เก้าอี้ คือ รมว. 2 ที่นั่ง และ รมช. 2 ที่นั่ง
*   **พรรคประชาชาติ** ได้โควตา 1 รมว.
*   **พรรคชาติไทยพัฒนา** ได้โควตา 1 รมว.

ผู้สื่อข่าวรายงานว่า สำหรับการปรับเปลี่ยนเบื่องต้น ในส่วนของพรรคเพื่อไทย อาจมีการปรับไม่กี่ตำแหน่ง อาทิ ให้ สุทิน คลังแสง รมว.กลาโหม หลุดจากตำแหน่ง เนื่องจากระยะเวลาเกือบ 1 ปีที่ผ่านมา ถือว่าเป็นการตอบแทนแล้ว จากนี้จะกลับไปทำงานในสภาฯ ต่อไป ขณะที่รัฐมตรีสาย เศรษฐา ทวีสิน มีโอกาสจะถูกปรับเปลี่ยนเช่นกัน ทั้ง พิชัย ชุณหวชิร รองนายกฯ และ รมว.คลัง, จักรพงษ์ แสงมณี และคาดว่าจะขยับ จุลพันธ์ อมรวิวัฒน์ สส.เชียงใหม่ และรมช.คลัง ขยับขึ้นเป็น รมว.คลัง แทน

ส่วนรายชื่อที่จะเข้ามานั่งในคณะรัฐมนตรี ขณะนี้มีการพูดถึง 3 รายชื่อ ประกอบด้วย **ธีรรัตน์ สำเร็จวาณิชย์** สส.กทม.พรรคเพื่อไทย ที่จะได้เข้ามาในฐานะโควตา กทม. รวมไปถึง **ขัตติยา สวัสดิผล** สส.บัญชีรายชื่อ ที่มีความใกล้ชิดกับ พานทองแท้ ชินวัตร บุตรชายทักษิณ ชินวัตร อดีตนายกฯ

อีกหนึ่งรายคือ **สรวงศ์ เทียนทอง** เลขาธิการพรรคเพื่อไทย ที่ก่อนหน้านี้มีชื่อเป็นคณะรัฐมนตรีแล้ว แต่ให้เหตุผลว่าต้องอยู่ช่วย แพทองธาร ในการขับเคลื่อนพรรค แต่เมื่อ แพทองธาร เป็นนายกฯ แล้ว เลขาธิการพรรคเพื่อไทยจึงได้เข้ามาทำหน้าที่

ในส่วนของพรรคร่วมฯ อื่นนั้น ทางพรรคภูมิใจไทย ยังยืนยันเหมือนเดิมว่าไม่ปรับเปลี่ยนรัฐมนตรีสัดส่วนของพรรค เช่นเดียวกับพรรคประชาชาติ และชาติไทยพัฒนา ที่ไม่มีการเปลี่ยนแปลง

ขณะที่**พรรครวมไทยสร้างชาติ เตรียมส่ง เอกนัฏ พร้อมพันธุ์ เลขาธิการพรรค เข้ามารับตำแหน่ง รมว.อุตสาหกรรม แทนที่ พิมพ์ภัทรา วิชัยกุล** ที่อาจขยับไปนั่งเก้าอี้ รมช.ที่ยังว่างอยู่ ส่วนตำแหน่ง รมว.พลังงาน นั้น พีระพันธุ์ สาลีรัฐวิภาค ยังคงดำรงตำแหน่งเดิม เช่นเดียวกับ สุชาติ ชมกลิ่น ที่ยังคงนั่ง รมช.พาณิชย์

ทางด้าน**พรรคพลังประชารัฐ** ต้องจับตาว่า **จะมีการเปลี่ยนแปลงในส่วนของ พล.ต.อ.พัชรวาท วงษ์สุวรรณ รองนายกฯ และ รมว.ทรัพยากรธรรมชาติและสิ่งแวดล้อม หรือไม่** ท่ามกลางกระแสข่าว พล.ต.อ.พัชรวาท หลุดโผ 

อย่างไรก็ตาม มีรายงานว่า หาก พล.ต.อ.พัชรวาท ต้องหลุดจากเก้าอี้ ทางด้าน สันติ พร้อมพัฒน์ ก็มีความสนใจที่จะเข้ามานั่งแทน

Credit:
- กองบรรณาธิการ SPACEBAR
- อรนรร จิรชลมารค


========================================

ID: 18892
Title: AOT สยายปีก รับกำไรทะลุ 1.49 หมื่นล้านบาท
Slug: economic-business-airport-airplane-tourist-travel
Published At: 2024-08-18 09:47:25
Locale: th
Excerpt: AOT สยายปีก รับกำไรทะลุ 1.49 หมื่นล้านบาท พุ่ง 178% กวาดรายได้ 9 เดือนแรก แตะ 5 หมื่นล้านบาท 
Category: ธุรกิจ-เศรษฐกิจ, business, การตลาดและแบรนด์, brand-and-marketing
Tags: 

Highlights:
- ปัจจัยบวกจากการฟื้นตัวของนักท่องเที่ยวต่างชาติที่เดินทางเข้าประเทศ

- ภาครัฐมีมาตรการต่าง ๆ ในการกระตุ้นเศรษฐกิจ


- จัดแคมเปญส่งเสริมตลาดการท่องเที่ยวไทย

Content:

กีรติ กิจมานะวัฒน์ กรรมการผู้อำนวยการใหญ่ บริษัท ท่าอากาศยานไทย จํากัด (มหาชน) (AOT) กล่าวถึงรายงานผลประกอบการระหว่างปีงบประมาณในรอบ 9 เดือนระหว่างเดือนตุลาคม 2566 ถึงเดือนมิถุนายน 2567 ณ ท่าอากาศยานทั้ง 6 แห่งของ AOT ได้แก่ ท่าอากาศยานสุวรรณภูมิ (ทสภ.) ท่าอากาศยานดอนเมือง (ทดม.) ท่าอากาศยานเชียงใหม่ (ทชม.) ท่าอากาศยานแม่ฟ้าหลวง เชียงราย (ทชร.) ท่าอากาศยานภูเก็ต (ทภก.) และท่าอากาศยานหาดใหญ่ (ทหญ.) AOT มีกำไรสุทธิรวมทั้งสิ้น 14,910.35 ล้านบาท เพิ่มขึ้น 9,551.41 ล้านบาท คิดเป็น 178.23% เมื่อเปรียบเทียบกับงวดเดียวกันของปีก่อน โดยมีรายได้รวม 50,764.96 ล้านบาท เพิ่มขึ้น 53.32% ซึ่งรายได้จากการขายหรือการให้บริการเพิ่มขึ้น 17,567.91 ล้านบาท คิดเป็น 53.59% แบ่งเป็น 

*   รายได้เกี่ยวกับกิจการการบิน มีจํานวน 23,268.37 ล้านบาท เพิ่มขึ้น 7,310.63 ล้านบาท คิดเป็น 45.81% เมื่อเปรียบเทียบกับงวดเดียวกันของปีก่อน 
*   รายได้ที่ไม่เกี่ยวกับกิจการการบินจํานวน 27,078.58 ล้านบาท เพิ่มขึ้น 10,257.28 ล้านบาท คิดเป็น 60.98% เมื่อเปรียบเทียบกับงวดเดียวกันของปีก่อน 
*   มีค่าใช้จ่ายรวม 29,580.34 ล้านบาท เพิ่มขึ้น 5,651.46 ล้านบาท หรือ 23.62%

กีรติ กล่าวว่า การเติบโตของรายได้และปริมาณผู้โดยสารได้รับปัจจัยบวกจากการฟื้นตัวของนักท่องเที่ยวต่างชาติที่เดินทางเข้าประเทศไทย ประกอบกับภาครัฐมีมาตรการต่าง ๆ ในการกระตุ้นเศรษฐกิจ ส่งผลให้**ปริมาณการจราจรทางอากาศของ AOT ในรอบ 9 เดือน มีจํานวนเที่ยวบินรวม 548,514 เที่ยวบิน เพิ่มขึ้น 15.51% เมื่อเปรียบเทียบกับช่วงเวลาเดียวกันของปีก่อน** แบ่งเป็น

*   เที่ยวบินระหว่างประเทศ 308,500 เที่ยวบิน 
*   เที่ยวบินภายในประเทศ 240,014 เที่ยวบิน 

จำนวนผู้โดยสารรวมมีทั้งหมด 90.14 ล้านคน เพิ่มขึ้น 21.17% เมื่อเปรียบเทียบกับช่วงเวลาเดียวกันของปีก่อน แบ่งเป็น

*   ผู้โดยสารระหว่างประเทศ 54.60 ล้านคน 
*   ผู้โดยสารภายในประเทศ 35.54 ล้านคน

ที่ผ่านมา AOT ได้นำเทคโนโลยีและนวัตกรรมเกี่ยวกับระบบบริการผู้โดยสารสมัยใหม่เข้ามาใช้เพิ่มประสิทธิภาพในการให้บริการผู้โดยสารทั้ง 6 ท่าอากาศยาน ซึ่งสามารถเพิ่มคุณภาพงานบริการและลดระยะเวลารอคอยของผู้โดยสารได้ดีกว่ามาตรฐานที่กำหนด ซึ่งปัจจุบันระยะเวลาการใช้บริการในกระบวนการ**ผู้โดยสารขาเข้าระหว่างประเทศในภาพรวมเฉลี่ย 26 นาทีต่อคน** (จากเป้าหมายเดิมที่กําหนดไว้ 40 นาทีต่อคน) ส่วนกระบวนการ**ผู้โดยสารขาออกระหว่างประเทศในภาพรวมเฉลี่ย 37 นาทีต่อคน** (จากเป้าหมายเดิมที่กําหนดไว้ 55 นาทีต่อคน) ในขณะที่กระบวนการ**ผู้โดยสารขาเข้าภายในประเทศในภาพรวมเฉลี่ย 15 นาทีต่อคน** (จากเป้าหมายเดิมที่กําหนดไว้ 35 นาทีต่อคน) และกระบวนการ**ผู้โดยสารขาออกภายในประเทศในภาพรวมเฉลี่ย 25 นาทีต่อคน** (จากเป้าหมายเดิมที่กําหนดไว้ 40 นาทีต่อคน)

นอกจากนี้ AOT ยังได้จัดแคมเปญส่งเสริมตลาดการท่องเที่ยวไทยผ่านโครงการกระตุ้นให้สายการบิน เข้ามาเปิดเส้นทางการบินใหม่ (New Routes to Airlines) ณ ท่าอากาศยานของ AOT ทั้ง 6 แห่ง เพื่อเป็นการส่งเสริมการสร้างเครือข่ายทางด้านการบินและเป็นปัจจัยกระตุ้นให้สายการบินตัดสินใจเปิดให้บริการเส้นทางการบินใหม่ รวมถึงให้ส่วนลดกับสายการบินที่ทําการบินในเส้นทางการบินใหม่ทั้งส่วนลดค่าบริการในการขึ้นลงของอากาศยาน ค่าบริการที่เก็บอากาศยาน และค่าบริการใช้สะพานเทียบเครื่องบินอีกด้วย

Credit:
- กองบรรณาธิการ SPACEBAR


========================================

ID: 18891
Title: ไร้เงาขนส่งศูนย์เหรียญ สำรวจอีสานเศรษฐกิจทรุดจีนไม่ลงทุน  
Slug: economic-business-transport-china
Published At: 2024-08-18 09:23:11
Locale: th
Excerpt: ภาคธุรกิจขนส่งอีสาน ยืนยันไม่พบนักลงทุนจีนมาทำแข่ง เชื่อไม่คุ้มลงทุน ชี้กฎหมาย เส้นทาง แรงงาน ยังไม่เอื้อให้จีนทำธุรกิจขนส่งแข่งกับไทย
Category: ธุรกิจ-เศรษฐกิจ, business, เศรษฐกิจ, economics
Tags: 

Highlights:
- ภาคธุรกิจขนส่งอีสาน ยืนยันไม่พบนักลงทุนจีนมาทำแข่ง เชื่อไม่คุ้มลงทุน


- กฎหมาย เส้นทาง แรงงาน ยังไม่เอื้อให้จีนทำธุรกิจขนส่งแข่งกับไทย

- ซุปเปอร์มาร์เกตสินค้าจีนปิดตัว แต่ที่ยังอยู่ได้คือร้าน 20 บาทขายเครื่องใช้ครัวเรือน

Content:

กระแสข่าวที่นักลงทุนชาวจีนจะเข้ามาลงทุนด้านการขนส่งศูนย์เหรียญในไทย ถือเป็นอีกประเด็นที่ได้รับความสนใจจากทุกภาคส่วน เพราะจีนถือเป็นมหาอำนาจที่ขับเคลื่อนเศรษฐกิจ เป็นทั้งผู้ผลิตและผู้บริโภครายใหญ่ของโลก มีศักยภาพด้านการค้า การลงทุนตีคู่มากับสหรัฐอเมริกา การเข้ามาลงทุนของนักลงทุนจีน จึงสร้างความวิตกกังวลให้กับผู้ประกอบการไทย    

ส่วนการเข้ามาลงทุนขนส่งศูนย์เหรียญขอนักลงทุนชาวจีนนั้น แหล่งข่าวผู้ประกอบการธุรกิจขนส่งจังหวัดขอนแก่น แสดงความคิดเห็นว่า นักธุรกิจชาวจีนที่เข้ามาทำธุรกิจในประเทศไทยนั้นมีมานานแล้ว โดยจะแทรกซึมเข้ามา 

ปีนี้ทั้งจากนโยบายของรัฐบาล สภาพเศรษฐกิจและการเป็นคู่ค้ากับไทย ยิ่งทำให้มีนักลงทุนจีนสนใจลงทุนในประเทศไทยมากขึ้น ทำให้เห็นความเปลี่ยนแปลงชัดเจนของการเข้ามาลงทุน โดยเฉพาะกลุ่มสินค้าเบ็ดเตล็ดต่าง ๆ ที่ตีตราเมดอินไชน่า ที่เห็นได้จากที่ผู้ประกอบการชาวไทย เปิดร้านขายสินค้าราคา 20 บาท ผุดขึ้นเป็นดอกเห็ด จนตีตลาดคู่ไปกับสินค้าไทย ทำให้ผู้ประกอบการไทย ได้รับผลกระทบที่เห็นได้ชัด   

ทีมข่าว Spacebar Big City ลงพื้นที่สำรวจตลาดในจังหวัดขอนแก่น พบว่า ยังไม่มีนักลงทุนชาวจีนเข้าไปดำเนินการแบบครบวงจร ทั้งการเปิดกิจการ การขนส่งสินค้า รวมทั้งว่าจ้างแรงงานจากประเทศจีน เพราะการเข้ามาดำเนินการ เป็นไปได้ยาก  

ผู้บริหารบริษัทขนส่งที่ทำธุรกิจนี้มานาน ได้รวมกลุ่มติดตามข้อมูลข่าวสารด้านการค้าการลงทุน รวมทั้งช่วยเหลือกันในการทำธุรกิจ เปิดเผยว่า การทำธุรกิจด้านการขนส่งในปัจจุบันทำยากและได้กำไรน้อย เนื่องจากเผชิญปัญหาทั้งน้ำมันแพง ค่าแรงงานและค่าบำรุงรักษารถเพิ่มสูงขึ้น ผู้ประกอบการบางรายจึงชะลอการลงทุน บางรายเลิกกิจการ เป็นปัญหาที่สะสมมานาน

ผมมีประสบการณ์ธุรกิจเดินรถบรรทุกขนส่งมานานแล้ว มองว่า การเข้ามาลงทุนของนักธุรกิจชาวจีนแบบครบวงจรเป็นไปได้ยาก เพราะการขนส่งสินค้าที่ทำอยู่เป็นสินค้าที่มีแบรนด์ชัดเจน มีสัญญาว่าจ้างการขนส่ง มีเส้นทางวิ่งรถขนส่งที่ชัดเจน หากเป็นสินค้าประเภทเดียวกันคนละยี่ห้อ หรือหากมีนักลงทุนจีนขนส่งสินค้าลอกเลียนแบบขนส่ง จะขับทับเส้นทางกันยาก จะมีปัญหาตามมาทันที

หากคนจีนจะเปิดบริษัทร่วมกับคนไทย ก็จะเป็นบริษัทใหม่ที่ต้องมาลงทุน แบกรับภาระไม่ต่างจากนักลงทุนไทย รวมทั้งต้องแย่งตลาดจากนักธุรกิจรายเก่าที่มีเส้นทางสัมปทานเดินรถอยู่ก่อนที่ผูกขาด แตะต้องไม่ได้ หรือหากมีการเข้ามาลงทุนของกลุ่มทุนจีนจริง ด้วยผลประโยชน์ของแต่ละบริษัท ทำให้นักลงทุนหน้าใหม่เข้ามาแทรกแซงยาก ไม่ใช่สินค้าทุกประเภทที่จะบรรทุกได้ ไม่ใช่เรื่องง่ายที่จะเข้ามาลงทุนด้านการขนส่ง นักลงทุนจีนที่เข้ามาขนส่งเองนั้น เป็นสินค้าลอกเลียนแบบ สินค้าเบ็ดเตล็ดที่ขายตามร้าน 20 บาท ที่นำมาจากประเทศจีน

ผู้ประกอบการรายนี้ ยังบอกด้วยว่า หากสังเกตให้ดี นักลงทุนจีน จะถนัดทำแต่สินค้าลอกเลียนแบบ ส่วนสินค้าที่มีแบรนด์ ยี่ห้อที่ชัดเจนของจีนเอง มีน้อย จึงไม่มีสินค้าที่แสดงอัตลักษณ์ของประเทศตัวเอง 

ต่างกับสินค้าที่ผลิตในไทย ที่มีคุณภาพดีกว่า มีเอกลักษณ์โดดเด่น และเชื่อว่าสินค้าติดแบรนด์เมดอินไทยแลนด์นั้นยังขายได้ รัฐบาลต้องหันมาจริงจังทบทวนนโยบายทางการค้ากับจีน ที่ไม่ทำให้ผู้ประกอบการไทยเสียเปรียบ หนุนช่วยด้านการลงทุนกับผู้ประกอบการรายย่อยที่ประสบปัญหา เพื่อต่อลมหายใจให้กับผู้ประกอบการไทย ทั้งภาคการขนส่งและการค้าอื่น ๆ ด้วย

ผมเริ่มที่การสนับสนุนสินค้าที่ทำในประเทศ จริงอยู่สินค้ามีราคาแพงกว่า แต่คุณภาพสินค้าของไทยดีกว่าแน่นอน เขาผลิตสินค้าได้จำนวนมากแต่ไร้คุณภาพ และเชื่อว่าการสนับสนุนสินค้าไทย ยังทำให้ธุรกิจขนส่งที่ตัวเองลงทุนอยู่ สามารถอยู่ได้ในระยะยาว เพราะยังมีการขนส่งสินค้า ผู้ประกอบการสินค้ายังคงว่าจ้างขนส่งอยู่ แม้กำไรจะไม่ดีนักแต่ก็จะพยุงธุรกิจตัวเอง จนกว่าสภาวะเศรษฐกิจจะฟื้นตัว ส่วนคนที่ยังซื้อก็ไม่ว่ากัน แต่ขอให้คำนึงถึงผลเสียในระยะยาวหากยังสนับสนุนสินค้าจีน

‘วิฑูรย์ กมลนฤเมธ’ ประธานกิตติมศักดิ์สภาอุตสาหกรรมจังหวัดขอนแก่น กล่าวถึงกระแสข่าวนักลงทุนชาวจีน จะเข้ามาดำเนินธุรกิจแบบครบวงจรทั้งคลังสินค้าและการนำเข้า-ส่งออก จากสอบถามกลุ่มนักธุรกิจทั้งในและต่างจังหวัด ยังไม่มีข่าวคราวการเข้ามาลงทุนด้านการขนส่งในพื้นที่ภาคตะวันออกฉียงเหนือ แต่ยังคงติดตามความเคลื่อนไหว   

จากข้อมูลด้านการลงทุนมีความเห็นว่าข่าวเรื่องนักลงทุนชาวจีนไม่น่าจะเป็นไปได้ เพราะประเทศไทยมีกฎหมายที่ควบคุมแรงงานต่างด้าว ซึ่งปัจจุบันรัฐบาลไทยได้ทำเอกสารบันทึกข้อตกลงความเข้าใจระหว่างสองฝ่ายกับประเทศต้นทาง 3 ประเทศ คือ ลาวพม่าและกัมพูชา เกี่ยวกับการส่งแรงงานต่างด้าวมาให้ทำงาน แต่มีข้อยกเว้นเฉพาะในธุรกิจที่คนไทยทำไม่ได้ หรือไม่มีความรู้ในเรื่องนั้นๆ และคนที่เข้ามาทำงานต้องเป็นระดับผู้บริหารเท่านั้น ธุรกิจขนส่งจึงต้องเป็นแรงงานไทยไม่สามารถว่าจ้างแรงงานต่างด้าวได้  การเข้ามาทำธุรกิจขนส่งของจีน จึงเป็นไปได้ยาก

ต้องยอมรับว่าสภาพเศรษฐกิจอยู่ในช่วงซบเซา การค้าขายให้ได้กำไรทำได้ยาก ซึ่งธุรกิจขนส่งจะดีก็ต่อเมื่อ เศรษฐกิจดี เพราะมีการซื้อขาย การสั่งซื้อมีการเคลื่อนไหว จะทำให้ธุรกิจขนส่งงานเยอะ แต่ขณะนี้จากสภาพเศรษฐกิจไม่ตอบโจทย์การธุรกิจด้านการขนส่ง เมื่อเศรษฐกิจไม่ดี การซื้อขายน้อยลง การขนส่งสินค้าก็น้อยลงตาม รายได้ลด แต่ค่าใช้จ่ายเพิ่ม ข้อจำกัดทางด้านกฎหมายที่มีรายละเอียดเยอะ

ประธานกิตติมศักดิ์สภาอุตสาหกรรมจังหวัดขอนแก่น ยังบอกด้วยว่า มีประเด็นเรื่องความกดดันในการเข้ามาแย่งตลาดคนไทย ล่าสุดได้ยินข่าวว่า มีนักลงทุนเปิดซุปเปอร์มาร์เก็ตจีนย่านเศรษฐกิจในตัวเมืองนครราชสีมา ขายทั้งขนม เครื่องปรุงรส อาหารแห้ง อาหารแช่แข็งและสินค้าโภคภัณฑ์อื่นๆจากจีน ล่าสุดได้ปิดตัวลงแล้วทั้ง 2 สาขา

Credit:
- กองบรรณาธิการ SPACEBAR


========================================

ID: 18851
Title: หยุดบูลลี่! จริงๆ แล้วปลาทองไม่ได้มีความจำแค่ 3 วินาทีอย่างที่ใครหลายคนเข้าใจ 
Slug: three-second-goldfish-memory-is-a-myth
Published At: 2024-08-18 09:00:00
Locale: th
Excerpt: “ขี้ลืมเหมือนปลาทอง ความจำสั้นเหมือนปลาทอง” #เซฟปลาทอง หยุดบูลลี่! เพราะจริงๆ แล้ว ปลาทองไม่ได้มีความจำแค่ 3 วินาทีอย่างที่ใครหลายคนเข้าใจ 
Category: ต่างประเทศ, world, วิทยาศาสตร์, science
Tags: 

Highlights:
- หลายคนมักเข้าใจผิดว่า ‘ปลาทองความจำสั้นเพราะจำได้แค่ 3 วินาที’ แต่จริงๆ แล้วเป็นเรื่อง ‘ไม่จริงสุดๆ’ 
- นักวิทย์ทดลองแล้ว ไม่ว่าจะเป็นปลาทอง หรือปลาชนิดอื่นๆ นั้นถือว่ามีความจำดีทีเดียว แถมยังจำเส้นทางกลับบ้านเกิดที่จากมานานหลายปีได้ด้วย 

Content:

_**ใครที่ยังคิดว่า ‘ปลาทองความจำสั้น’ อยู่ บอกเลยว่า ‘เป็นเรื่องไม่จริงสุดๆ’ เรามักเคยได้ยินคำกล่าวว่า ‘ปลาทองมีความจำสั้นแค่ 3 วินาที’ แต่จริงๆ แล้วนักวิทยาศาสตร์ออกมาบอกแล้วมันไม่ใช่!!!**_

“ปลาทองและปลาชนิดอื่นๆ เกือบทั้งหมดมีความจำที่สมบูรณ์แบบเกี่ยวกับสถานที่ต่างๆ หรือแม้แต่ลักษณะเฉพาะของเพื่อนๆ ของมันด้วย”  

ศาสตราจารย์บราวน์กล่าวในรายการ ‘Naturebang’ ของช่องวิทยุ BBC Radio 4 ว่า _“ผมกล้าพูดได้เลยว่าไม่ว่าสัตว์ใดก็ตามไม่มีทางที่จะมีความจำแค่นั้น ไม่ว่าจะเป็นปลาหรือสัตว์อื่นๆ ก็คงดำรงชีวิตอยู่ได้ไม่นานในโลกแห่งความเป็นจริง”_ 

ปลาทองมักถูกบูลลี่ว่ามีความจำและทักษะการรับรู้ที่ไม่ดี ไม่ว่าจะที่ไหนในโลก ผู้คนก็มักคิดว่าปลาทองมีความจำที่แย่มาก แต่ศาสตราจารย์บราวน์แย้งว่า _**“หากเรื่องนี้เป็นเรื่องจริง ปลาก็คงไม่สามารถเรียนรู้พฤติกรรมใหม่ๆ หรือเรียนรู้วิธีปรับตัวเข้ากับการเปลี่ยนแปลงในสภาพแวดล้อมได้”**_

แม้ว่าความเชื่อนี้จะแพร่หลายเพียงใด แต่บรรดานักวิทยาศาสตร์ก็ทราบมานานหลายปีแล้วว่า ‘ปลามีความสามารถในการเรียนรู้ที่น่าทึ่ง’ 

เพื่อพิสูจน์ว่าปลาทองทอง หรือปลาทั่วๆ ไปไม่ได้ความจำสั้นอย่างที่ใครหลายคนเชื่อ ศาสตราจารย์บราวน์จึงออกแบบการทดลองเพื่อแสดงให้เห็นว่าปลาเรียนรู้ที่จะหนีจากเงื้อมมือของเรือประมงได้อย่างไร 

ในการทดลอง ศาสตราจารย์บราวน์ได้เอาปลาสีรุ้ง (rainbow fish) มาใส่ไว้ในตู้ปลาที่มีตาข่ายอวนลากจำลองขนาดเล็ก โดยเขาได้เจาะรูไว้เพียงรูเดียวเพื่อใช้เป็นทางหนีของปลา ระหว่างที่ทำการทดลองซ้ำแล้วซ้ำเล่าหลายครั้ง เขาก็สังเกตเห็นว่าปลาสายรุ้งสามารถหาทางหนีจากตาข่ายได้เร็วขึ้น 

_“เมื่อสิ้นสุดการทดลอง 4-5 ครั้ง พวกมันจะว่ายน้ำได้อย่างสงบนิ่งอยู่หน้าตาข่าย และเมื่อมันว่ายไปได้ประมาณครึ่งทางของตู้ปลา พวกมันจะหันตัวกลับและว่ายน้ำผ่านรูนั้นโดยตรง  ผมรู้สึกว้าวมาก มันเหลือเชื่อจริงๆ”_ ศาสตราจารย์บราวน์ เล่า 

สิ่งที่น่าประหลาดใจที่สุดคือ เมื่อเขานำปลากลับลงไปใส่ในตู้ปลาที่มีอวนตาข่ายจำลองอีกครั้งในอีก 11 เดือนต่อมา พวกมันก็ยังสามารถหาช่องทางหนีเจอ **นั่นหมายความว่า พวกมันสามารถจดจำเส้นทางหนีจากอวนลากจำลองได้นานถึง 1 ปี** 

**นี่ไม่ใช่การศึกษาเพียงครั้งเดียวที่แสดงให้เห็นว่า ‘ปลา’ มีหน่วยความจำที่ ‘ดี’ ไม่เหมือนกับคำล่ำลือว่า ‘มันความจำสั้น’** 

ในปี 2022 นักวิจัยจากมหาวิทยาลัยอ็อกซ์ฟอร์ดได้ฝึกปลาทอง 9 ตัวให้ว่ายน้ำผ่านตู้ปลาให้ได้ระยะ 70 ซม. พอดี ซึ่งนักวิจัยก็พบว่า ปลาทองสามารถใช้ลายทางบนผนังตู้ปลาเพื่อสร้างแผนที่สภาพแวดล้อมได้ในลักษณะเดียวกับที่ปลาใช้หินและสาหร่ายในธรรมชาติเป็นจุดสังเกต 

### **จากบ้านเกิดมานานก็จำทางว่ายกลับมาได้!!!**

ในทำนองเดียวกัน ศาสตราจารย์บราวน์ก็ชี้ให้เห็นว่าปลาหลายชนิดสามารถว่ายน้ำกลับสู่แหล่งเพาะพันธุ์ของพวกมันได้ แม้ว่าพวกมันจะออกไปใช้ชีวิตอยู่กลางทะเลนานหลายปีก็ตาม 

_“เราทุกคนต่างรู้ดีว่าปลาเทราต์และปลาแซลมอนจะว่ายกลับมายังแหล่งเพาะพันธุ์เดิมเพื่อวางไข่ทุกปี ซึ่งนั่นเป็นเรื่องที่รู้กันดีในบรรดาชาวประมงและนักตกปลาในพื้นที่ มีหลักฐานที่น่าทึ่งบางอย่างเกี่ยวกับรูปแบบการอพยพ พฤติกรรมการวางไข่ รวมถึงแหล่งหากินของชาวประมงที่ถ่ายทอดเป็นวัฒนธรรมจากตัวหนึ่งสู่อีกตัวหนึ่ง และจากรุ่นสู่รุ่น”_ ศาสตราจารย์บราวน์ กล่าวเสริม 

ตัวอย่างเช่น สหราชอาณาจักรเป็นถิ่นอาศัยของปลาแซลมอนแอตแลนติกซึ่งวางไข่ในกรวดของลำธารน้ำจืดตามแนวชายฝั่งตะวันตกของสกอตแลนด์ หลังจากฟักออกมาแล้ว ลูกปลาแซลมอนจะใช้เวลาหลายเดือนหรือหลายปีในน้ำจืดก่อนที่จะว่ายลงสู่ทะเล 

ในขณะที่ปลาแซลมอนเติบโตเต็มวัย มันอาจอยู่ในทะเลได้นานถึง 6 ปีก่อนที่จะว่ายน้ำกลับขึ้นไปตามลำธารในช่วงฤดูใบไม้ร่วง _**“ในความเป็นจริงแล้ว หากคุณลองแยกย่อยดูจะพบว่า พฤติกรรมส่วนใหญ่ของสัตว์ที่ปรับตัวได้ดีก็เพราะเรียนรู้จากความจำ”**_ ศาสตราจารย์บราวน์ กล่าว พร้อมเสริมว่า _“ปลาสามารถจดจำกันและกันได้ และเลือกที่จะอยู่กับปลาที่เคยเจอกันมาก่อนโดยเฉพาะ”_

“เมื่อมองย้อนกลับไป ความเชื่อที่ว่า ‘ความจำของปลาสั้น’ นั้นเป็นเพียง ‘ความคิดที่บ้าบอ’...” 

_**ปลาทองไม่ได้มีความจำแค่ 3 วินาทีนะ! หยุดบูลลี่!!!!**_

Credit:
- พิมณัฐฐา เขื่อนเพ็ชรต์
- สังกาส นารักษ์


========================================

ID: 18890
Title: Photo Story: ‘ทักษิณ’ สวมชุดขาว ยินดีว่าที่ ‘นายกฯอุ๊งอิ๊ง’
Slug: thaksin-paetongtarn-prime-minister
Published At: 2024-08-18 08:57:36
Locale: th
Excerpt: ดีใจลูกได้เป็นนายกฯ! 'ทักษิณ' สวมชุดขาว ยินดี ‘แพทองธาร’ ทำพิธีอัญเชิญพระบรมราชโองการโปรดเกล้าโปรดกระหม่อม แต่งตั้ง ‘แพทองธาร’ นายกรัฐมนตรี คนที่ 31  
Category: การเมือง, politics, การเมืองระดับชาติ, national
Tags: 

Highlights:
- ดีใจลูกได้เป็นนายกฯ! 'ทักษิณ' สวมชุดขาว ยินดี ‘แพทองธาร’ ทำพิธีอัญเชิญพระบรมราชโองการโปรดเกล้าโปรดกระหม่อม แต่งตั้ง ‘แพทองธาร’ นายกรัฐมนตรี คนที่ 31  

Content:

ก่อนเริ่มพิธีอัญเชิญพระบรมราชโองการโปรดเกล้าโปรดกระหม่อม แต่งตั้ง 'นายกรัฐมนตรี คนที่ 31'  มีสมาชิกพรรคเพื่อไทย อดีตแกนนำรัฐบาล และตัวแทนจากพรรคร่วมรัฐบาล ทยอยเดินทางเข้ามาตั้งแต่ช่วงเช้า ที่อาคาร voice space ที่ทำการชั่วคราวพรรคเพื่อไทย

**แพทองธาร ชินวัตร ว่าที่นายกรัฐมนตรีคนที่ 31 ได้มาต้อนรับ 'ทักษิณ ชินวัตร' อดีตนายกรัฐมนตรี คนที่ 23 ที่สวมชุดขาวเช่นกัน โดยมีบทสนทนาสั้นๆ กับสื่อมวลชน โดย ทักษิณ เปิดเผยว่า ดีใจที่ลูกสาว ได้รับตำแหน่งนายกรัฐมนตรี คนที่ 31** ก่อนจะเดินเข้าไปเพื่อเตรียมความพร้อมก่อนเริ่มพิธีการ 

อย่างไรก็ตามวานนี้ (17ส.ค.) ราชกิจจานุเบกษา เผยแพร่พระราชกฤษฎีกาพระราชทานอภัยโทษฯ ซึ่งมีรายงานว่า มีชื่อ ทักษิณ ชินวัตร ได้รับพระราชทานอภัยโทษปล่อยตัว โดยไม่ต้องรอให้ครบกำหนดโทษในวันที่ 31 ส.ค. 2567

เนื่องจาก ทักษิณ เป็นผู้ถูกคุมประพฤติ ตามมาตรการพักโทษ เข้าข่ายตามมาตรา 3 ของพระราชกฤษฎีกาฉบับนี้ ที่ระบุว่า ผู้ต้องโทษดังต่อไปนี้ ให้ได้รับพระราชทานอภัยโทษปล่อยตัวไป (1) ผู้ต้องกักขัง(2) ผู้ทำงานบริการสังคมหรือทำงานสาธารณประโยชน์แทนค่าปรับ (3) ผู้ได้รับการปล่อยตัวคุมประพฤติ

Credit:
- กองบรรณาธิการ SPACEBAR
- ณัฐพล คุณาธรรมกิจ


========================================

ID: 18786
Title: ล้างก่อนกินก็ไม่ช่วย! วิจัยชี้ผลไม้จะไร้สารตกค้างต้องปอกเปลือกเท่านั้น 
Slug: peel-those-apples-washing-produce-doesnt-remove-pesticides
Published At: 2024-08-18 07:00:00
Locale: th
Excerpt: วิจัยใหม่ชี้ล้างผลไม้ก่อนกินยังสะอาดไม่พอ! ‘ไม่ช่วยขจัดสารตกค้าง’ ของยาฆ่าแมลงได้ดีเท่ากับการปอกเปลือก 
Category: ต่างประเทศ, world, วิทยาศาสตร์, science
Tags: 

Highlights:
- องค์กรเพื่อผู้บริโภค (Consumer Reports) รายงานว่า “ผลไม้และผัก 20% จาก 59 หมวดหมู่มีสารตกค้างของยาฆ่าแมลงในระดับที่ทำให้ ‘มีความเสี่ยงอย่างมีนัยสำคัญ’ ต่อผู้บริโภค 
- การวิจัยนี้เสนอว่าการปอกเปลือกสามารถกำจัดสารตกค้างของยาฆ่าแมลงได้เกือบทั้งหมดอย่างมีประสิทธิภาพ ซึ่งแตกต่างจากแนวทางการล้างที่แนะนำกันบ่อยครั้ง 

Content:

รายงานทางวิทยาศาสตร์ฉบับใหม่เน้นย้ำถึงความกังวลของผู้บริโภคเกี่ยวกับสารตกค้างของยาฆ่าแมลงในอาหารโดยนำเสนอหลักฐานใหม่ว่า **การล้างผลไม้ก่อนรับประทานไม่สามารถขจัดสารเคมีพิษต่างๆ ที่ใช้กันทั่วไปในภาคเกษตรกรรมได้** 

รายงานดังกล่าวตีพิมพ์ในวารสารวิทยาศาสตร์ ‘Nano Letters’ ของสมาคมเคมีแห่งสหรัฐฯ (American Chemical Society) เมื่อวันพุธ (7 ส.ค.) ที่ผ่านมา ท่ามกลางการถกเถียงอย่างต่อเนื่องเกี่ยวกับขอบเขตของการปนเปื้อนของยาฆ่าแมลงในอาหาร และความเสี่ยงต่อสุขภาพที่อาจเกิดขึ้นจากการรับประทานอาหารที่มีสารตกค้างของยาฆ่าแมลง 

ในเดือนพฤษภาคม องค์กรเพื่อผู้บริโภค (Consumer Reports) รายงานว่า **“ผลไม้และผัก 20% จาก 59 หมวดหมู่มีสารตกค้างของยาฆ่าแมลงในระดับที่ทำให้ ‘มีความเสี่ยงอย่างมีนัยสำคัญ’ ต่อผู้บริโภค โดยอิงจากการวิเคราะห์ข้อมูลที่รวบรวมโดยกระทรวงเกษตรสหรัฐฯ (USDA)”** 

เอกสารวิจัยฉบับใหม่ระบุว่า **“การทำความสะอาดผลไม้แบบดั้งเดิมไม่สามารถกำจัดยาฆ่าแมลงได้ทั้งหมด”** หลังจากตรวจสอบแอปเปิ้ล นักวิจัยพิสูจน์ได้ว่า **“ยาฆ่าแมลงยังแทรกซึมจากชั้นเปลือกเข้าสู่ชั้นเนื้อผลไม้”**

“การศึกษานี้ ซึ่งอยู่ในขอบเขตที่กว้างขวางของความปลอดภัยของอาหาร มุ่งมั่นที่จะให้คำแนะนำด้านสุขภาพแก่ผู้บริโภค แทนที่จะส่งเสริมให้เกิดความวิตกกังวลที่ไม่จำเป็น การวิจัยนี้เสนอว่าการปอกเปลือกสามารถกำจัดสารตกค้างของยาฆ่าแมลงได้เกือบทั้งหมดอย่างมีประสิทธิภาพ ซึ่งแตกต่างจากแนวทางการล้างที่แนะนำกันบ่อยครั้ง” 

ไมเคิล แฮนเซน นักวิทยาศาสตร์อาวุโสของ Consumer Reports กล่าวว่า _“เทคนิคใหม่นี้สามารถเป็นประโยชน์ต่อนักวิชาการและนักวิทยาศาสตร์ของรัฐบาลในการทำความเข้าใจถึงการตกค้างของยาฆ่าแมลงในอาหารได้ดีขึ้น และวิธีการปกป้องผู้บริโภค สิ่งนี้มีประโยชน์ในการทำความเข้าใจว่าสารกำจัดศัตรูพืชเหล่านี้แพร่กระจายเข้าไปในเนื้อผลไม้ได้อย่างไร นี่เป็นผลทางวิทยาศาสตร์ที่แสดงให้เห็นว่ามีข้อกังวลอยู่บ้าง อย่าคิดว่าการล้างน้ำสะอาดจะช่วยคุณได้”_ 

ความเสี่ยงต่อสุขภาพที่เกิดจากสารกำจัดศัตรูพืชได้รับการบันทึกไว้ในงานวิจัยหลายชิ้น แต่ส่วนใหญ่มักเกี่ยวข้องกับการสัมผัสสารเหล่านี้จากการทำงานมากกว่าการบริโภคอาหาร นอกจากนี้ USDA และสำนักงานคณะกรรมการอาหารและยา (FDA) ได้ยืนยันว่าสารตกค้างของสารกำจัดศัตรูพืชในอาหารโดยทั่วไปไม่ก่อให้เกิดปัญหาต่อสุขภาพหากอยู่ในขีดจำกัดที่กฎหมายกำหนด 

ทั้ง 2 หน่วยงานได้ติดตามระดับสารตกค้างของยาฆ่าแมลงในอาหารมานานหลายทศวรรษ และรายงานผลการค้นพบเป็นประจำทุกปี

“อาหาร 99% ที่ทดสอบมีสารตกค้างที่อยู่ในขีดจำกัดตามกฎหมาย ดังนั้นจึง ‘ไม่ก่อให้เกิดความเสี่ยงต่อสุขภาพของผู้บริโภคและปลอดภัย’ ซึ่งแตกต่างจากผลการค้นพบของ Consumer Reports ที่ถือว่าขีดจำกัดที่รัฐบาลกำหนดนั้นสูงเกินไป” 

ขณะที่ USDA รายงานว่า “จากตัวอย่างอาหารกว่า 10,000 ตัวอย่าง มีปริมาณยาฆ่าแมลงตกค้างที่ตรวจพบได้มากกว่า 72%”

Credit:
- กองบรรณาธิการ SPACEBAR


========================================

ID: 18889
Title: ‘อัครเดช’ ยัน รทสช.ยึดเก้าอี้รัฐมนตรีเท่าเดิม
Slug: akkaradech-17aug2024
Published At: 2024-08-17 15:30:14
Locale: th
Excerpt: ‘อัครเดช’ ยัน รทสช.ยึดโควตารมต.เท่าเดิม แต่อาจเปลี่ยนคน
Category: การเมือง, politics, การเมืองระดับชาติ, national
Tags: 

Highlights:
- ‘อัครเดช’ ยัน รทสช.ยึดโควตารมต.เท่าเดิม แต่อาจเปลี่ยนคน 
- เผย กก.บห.มีมติ โยน ‘พีระพันธุ์’ เคาะ 
- ปัดกระแสข่าว โดนริบ ก.พลังงาน

Content:

อัครเดช วงษ์พิทักษ์โรจน์ สส.ราชบุรี พรรครวมไทยสร้างชาติ (รทสช.) ให้สัมภาษณ์ถึงโควตารัฐมนตรีในส่วนของพรรค รทสช. ภายหลัง แพทองธาร ชินวัตร เป็นนายกรัฐมนตรีว่า ในที่ประชุมสมาชิกพรรคครั้งล่าสุด ก่อนที่จะมีการโหวตเลือก แพทองธาร เป็นนายกฯ พีระพันธุ์ สาลีรัฐวิภาค หัวหน้าพรรค รทสช. ยืนยันว่าทุกตำแหน่งในโควตารัฐมนตรี ยังเป็นโครงสร้างเหมือนเดิมหมด ทั้งกระทรวงพลังงาน กระทรวงอุตสาหกรรม 

อัครเดช กล่าวว่า ส่วนผู้ที่จะดำรงตำแหน่งรัฐมนตรี กรรมการบริหารพรรคได้มีมติ ให้หัวหน้าพรรคเป็นผู้ตัดสินใจ ซึ่งพีระพันธุ์ คงจะปรึกษากับเอกนัฏ พร้อมพันธุ์ เลขาธิการพรรค รทสช. เพื่อหาบุคคลที่เหมาะสม ดังนั้นจะเป็นบุคคลเดิมหรือไม่ ก็เป็นอำนาจการตัดสินใจของหัวหน้าพรรค รวมถึงโควตารัฐมนตรีช่วยว่าการกระทรวงการคลังที่ยังว่าง เนื่องจากกฤษฎา จีนะวิจารณะ ลาออก ก็ต้องหาคนใหม่เช่นกัน

เมื่อถามถึงกระแสข่าวว่า จะมีการริบโควตากระทรวงพลังงาน คืนจากพรรค รทสช. อัครเดช กล่าวว่า ไม่มี หัวหน้าพรรคยังยืนยันว่า ที่ตกลงกันล่าสุด ทุกอย่างยังเหมือนเดิมหมด

Credit:
- กองบรรณาธิการ SPACEBAR


========================================

ID: 18888
Title: ‘พ.ร.ฎ.พระราชทานอภัยโทษ’ ในโอกาสพระราชพิธีมหามงคลเฉลิมพระชนมพรรษาฯ
Slug: decree-granting-a-royal-pardon
Published At: 2024-08-17 15:12:58
Locale: th
Excerpt: ราชกิจจาฯ เผยแพร่ ‘พ.ร.ฎ.พระราชทานอภัยโทษ’ ในโอกาสพระราชพิธีมหามงคลเฉลิมพระชนมพรรษาฯ
Category: การเมือง, politics
Tags: 

Highlights:
- ราชกิจจาฯ เผยแพร่ ‘พ.ร.ฎ.พระราชทานอภัยโทษ’ ในโอกาสพระราชพิธีมหามงคลเฉลิมพระชนมพรรษาฯ

Content:

เว็บไซต์ราชกิจจานุเบกษา เผยแพร่ **พระราชกฤษฎีกา พระราชทานอภัยโทษ ในโอกาสพระราชพิธีมหามงคลเฉลิมพระชนมพรรษา 6 รอบ 28 กรกฎาคม 2567** โดยเนื้อหาตอนต้นระบุว่า

พระบาทสมเด็จพระปรเมนทรรามาธิบดีศรีสินทรมหาวชิราลงกรณ พระวชิรเกล้าเจ้าอยู่หัว ให้ไว้ ณ วันที่ 16 สิงหาคม พ.ศ.2567 เป็นปีที่ 9 ในรัชกาลปัจจุบัน

พระบาทสมเด็จพระปรเมนทรรามาธิบดีศรีสินทรมหาวชิราลงกรณ พระวชิรเกล้าเจ้าอยู่หัว มีพระบรมราชโองการโปรดเกล้าฯ ให้ประกาศว่า โดยที่ทรงพระราชดำริเห็นว่า

ในโอกาสพระราชพิธีมหามงคลเฉลิมพระชนมพรรษา 6 รอบ 28 กรกฎาคม 2567 นับเป็นอภิลักขิตกาลสำคัญ เพื่อเป็นการแสดงพระมหากรุณาธิคุณ ในพระบาทสมเด็จพระเจ้าอยู่หัว สมควรพระราชทานอภัยโทษแก่ผู้ต้องราชทัณฑ์ เพื่อให้โอกาสแก่บุคคลเหล่านั้นกลับประพฤติตนเป็นพลเมืองดี อันจะเป็นคุณประโยชน์แก่ประเทศชาติสืบไป

อาศัยอำนาจตามความในมาตรา 175 และมาตรา 199 ของรัฐธรรมนูญแห่งราชอาณาจักรไทย และมาตรา 261 ทวิ วรรคสอง แห่งประมวลกฎหมายวิธีพิจารณาความอาญา ซึ่งแก้ไขเพิ่มเติมโดย พระราชบัญญัติแก้ไขเพิ่มเติมประมวลกฎหมายวิธีพิจารณาความอาญา (ฉบับที่ 9) พ.ศ.2517 จึงทรงพระกรุณาโปรดเกล้าฯ ให้ตราพระราชกฤษฎีกาขึ้นไว้

รายละเอียด: [**พระราชกฤษฎีกา พระราชทานอภัยโทษ ในโอกาสพระราชพิธีมหามงคลเฉลิมพระชนมพรรษา 6 รอบ 28 กรกฎาคม 2567**](https://ratchakitcha.soc.go.th/documents/40720.pdf)

Credit:
- กองบรรณาธิการ SPACEBAR


========================================

ID: 18887
Title: ตั้ง ครม.ช้าแต่ชัวร์! ขอ ปชช.ให้โอกาส ‘แพทองธาร’
Slug: sorrawong-17aug2024
Published At: 2024-08-17 15:01:03
Locale: th
Excerpt: ‘สรวงศ์’ ชี้ ตั้ง ครม.ช้าแต่ชัวร์ ขอประชาชนให้โอกาส ‘แพทองธาร’ ทำหน้าที่นายกฯ
Category: การเมือง, politics, การเมืองระดับชาติ, national
Tags: 

Highlights:
- ‘สรวงศ์’ ชี้ ตั้ง ครม.ช้าแต่ชัวร์ หวั่นอุบัติเหตุทางการเมืองทำประเทศชะงัก 
- ขอประชาชนให้โอกาส ‘แพทองธาร’ ทำหน้าที่นายกฯ

Content:

สรวงศ์ เทียนทอง เลขาธิการพรรคเพื่อไทย ให้สัมภาษณ์ถึงการจัดตั้งคณะรัฐมนตรีสัดส่วนของพรรคร่วมรัฐบาลที่ ภูมิธรรม เวชยชัย รองนายกรัฐมนตรี และรมว.พาณิชย์ ในฐานะปฏิบัติหน้าที่แทนนายกรัฐมนตรี ที่ออกมาระบุว่า อาจพูดคุยกันใหม่ว่า ขอให้ฟังจาก ภูมิธรรม เป็นหลัก เพราะเรื่องของฝ่ายบริหาร ส่วนตัวไม่ได้เข้าไปยุ่งเกี่ยวตอนนี้ ซึ่งคาดว่า แพทองธาร ชินวัตร หัวหน้าพรรคเพื่อไทย คงจะต้องแจ้งมาอีกครั้งว่าจะเป็นอย่างไร

เมื่อถามว่า สำหรับรัฐมนตรีในสัดส่วนของพรรคเพื่อไทยมีการปรับเปลี่ยนหรือไม่ สรวงศ์ กล่าวว่า ไม่ทราบ เพราะขณะนี้ต้องรอให้มีการโปรดเกล้าฯ ให้ แพทองธาร เข้ารับตำแหน่งนายกฯ อย่างสมบูรณ์ก่อน แล้วค่อยกลับมาพูดถึงฝ่ายบริหาร

ส่วนที่มีหลายคนมองว่าการที่ แพทองธาร มาจากตระกูลชินวัตร แล้วในอนาคตอาจทำให้เกิดอุบัติเหตุทางการเมืองอย่างที่ผ่านมา พรรคเพื่อไทยจะมีวิธีการอย่างไรหากเกิดเหตุขึ้นจริง สรวงศ์ กล่าวว่า มองว่าอย่าให้เกิดขึ้นดีกว่า ซึ่งส่วนตัวมองว่าสิ่งที่เกิดขึ้นกับ เศรษฐา ทวีสิน อดีตนายกฯ ทำให้หลายฝ่ายต้องระมัดระวัง

สรวงศ์ กล่าวอีกว่า จากที่ได้พูดคุยมา ไม่ใช่เพียงฝ่ายการเมืองเท่านั้น แม้กระทั่งฝ่ายข้าราชการประจำก็รู้สึกว่าต้องระมัดระวังมากขึ้น เพราะเมื่อการวินิจฉัยของศาลรัฐธรรมนูญออกมาค่อนข้างที่จะกว้าง และตีความคุณสมบัติและมีคำว่าจริยธรรมเข้ามา จึงมองว่าการที่จะจัดตั้ง ครม. ชุดใหม่ขึ้นมาในตอนนี้ หลายฝ่ายจะต้องวิเคราะห์ให้ดี อาจต้องส่งตีความรายบุคคลเพื่อป้องกัน และส่งให้สำนักงานคณะกรรมการกฤษฎีกาช่วยตรวจสอบและออกเป็นลายลักษณ์อักษร เนื่องจากกรณีของเศรษฐา ที่แต่งตั้ง พิชิต ชื่นบาน เป็นรัฐมนตรีประจำสำนักนายกรัฐมนตรี เป็นเพียงการสอบถามไปโดยไม่มีลายลักษณ์อักษร จึงต้องระมัดระวังเพิ่มมากขึ้น

ทั้งนี้ หากต้องตีความคุณสมบัติเป็นรายบุคคลก็จะทำให้การจัดตั้ง ครม. ชุดใหม่เกิดความล่าช้าขึ้นหรือไม่นั้น สรวงศ์กล่าวว่า “หากการจัดตั้งล่าช้าแต่ชัวร์ก็จะไม่เกิดปัญหา ดีกว่ารีบตั้งแล้วมีปัญหาตามหลัง เพราะเมื่อมีปัญหาแล้วการบริหารประเทศก็จะชะงัก”

สรวงศ์ กล่าวต่อว่า อย่างเช่นกรณีเมื่อวาน ภายหลังจากมีการเลือกนายกฯ แล้วเสร็จ ทางฝ่ายสภาฯ ก็แก้ไขเอกสารหลายรอบ ซึ่งฝ่ายราชการเองก็ต้องระวังเช่นกันเพราะเป็นผู้เสนอชื่อ เนื่องจากมีบทเรียนในครั้งที่ผ่านมา และถึงแม้ว่าผู้เสนอชื่อจะเป็นประธานสภาผู้แทนราษฎร แต่ในส่วนของข้าราชการก็กลัวว่าหากเกิดอะไรขึ้นมาจะได้รับความเดือดร้อนตามไปด้วย ดังนั้นทุกคนจึงต้องระมัดระวัง และมองว่าช้าแต่ชัวร์จะดีกว่า เพราะไม่ว่าอย่างไรขณะนี้ประเทศไทยก็มีรัฐบาลรักษาการอยู่

สรวงศ์ ยังกล่าวว่า ภายหลังจากได้รับการโหวต แพทองธาร ได้ขอบคุณ สส. ที่โหวตเลือกให้เป็นนายกฯ ซึ่งโดยส่วนตัวของนางสาวแพทองธาร เป็นคนทำงานเป็นทีมอยู่แล้ว และมั่นใจว่ามีทีมที่ดี ไม่ว่าจะเป็นผู้หลักผู้ใหญ่ในพรรค คนรุ่นเดียวกัน หรือรุ่นน้องในพรรค นางสาวแพทองธาร ก็มองว่าทุกคนคือทีมเดียวกัน ซึ่งก็ต้องมองไปข้างหน้าว่าการบริหารประเทศจะเป็นอย่างไร ทั้งนี้คนภายนอกที่มองเข้ามากับคนที่ปฏิบัติอยู่หน้างานจริงก็มีมุมที่มองต่างกัน โดยในฐานะเลขาธิการพรรค ขอให้ประชาชนให้โอกาส แพทองธาร ในการทำหน้าที่นายกฯ

Credit:
- กองบรรณาธิการ SPACEBAR


========================================

ID: 18882
Title: ดีอี-ดีป้า ลุยแผน Digital Khon Kaen Sandbox
Slug: de-depa-startup-plan-digital-khon-kaen-sandbox
Published At: 2024-08-17 13:00:00
Locale: th
Excerpt: ดีอี-ดีป้า เล็งดึง จ.ขอนแก่น-ภาคเอกชน หารือแนวทางพัฒนา Digital Khon Kaen Sandbox พื้นที่ส่งเสริมการยกระดับเทคโนโลยีและนวัตกรรมดิจิทัลภาคอีสาน
Category: ธุรกิจ-เศรษฐกิจ, business, ไอที-เทคโนโลยี, it-tech
Tags: 

Highlights:
- ดีอี-ดีป้า ถก ผู้ประกอบการ-ดิจิทัลสตาร์ทอัพ วางแผนหารือจังหวัด เดินหน้าพัฒนา ‘Digital Khon Kaen Sandbox’
- ชี้เพื่อเป็นพื้นที่ส่งเสริม ให้เกิดการยกระดับเทคโนโลยีและนวัตกรรมดิจิทัลภาคอีสาน
- เน้นย้ำ ให้เกิดการประยุกต์ใช้เทคโนโลยีดิจิทัลในภาคเกษตรกรรม โดยเฉพาะ Big Data จากผู้ประกอบการไทย

Content:

**ประเสริฐ จันทรรวงทอง รัฐมนตรีว่าการกระทรวงดิจิทัลเพื่อเศรษฐกิจและสังคม (ดีอี)** เผยถึงการลงพื้นที่จังหวัดขอนแก่น ร่วมเป็นประธานเปิดกิจกรรม ‘Ignite Isan Digital Hub’ ภายใต้โครงการ DIGINEXT by SEED THAILAND ว่า กระทรวงดีอี และ สำนักงานส่งเสริมเศรษฐกิจดิจิทัล หรือ ดีป้า ร่วมพูดคุยกับบรรดาผู้ประกอบการและดิจิทัลสตาร์ทอัพในพื้นที่ เดินหน้าพัฒนา ‘Digital Khon Kaen Sandbox’ พื้นที่ส่งเสริมให้เกิดการยกระดับเทคโนโลยีและนวัตกรรมดิจิทัลภาคอีสาน และร่วมเป็นส่วนหนึ่งในการขับเคลื่อนประเทศสู่เศรษฐกิจและสังคมดิจิทัล โดยมี นายพันธ์เทพ เสาโกศล รองผู้ว่าราชการจังหวัดขอนแก่น พร้อมด้วย ดร.ชินาวุธ ชินะประยูร ผู้ช่วยผู้อำนวยการใหญ่ ดีป้า และ ดร.วาริน รัชนานุสรณ์ ผู้อำนวยการสถาบันส่งเสริมวิสาหกิจดิจิทัลเริ่มต้น (สตาร์ตอัพ) ร่วมด้วย

“ภาคเอกชนของจังหวัดขอนแก่นถือว่ามีความเข้มแข็งและเป็นเอกภาพ อีกทั้งมีความพร้อมที่จะพัฒนาจังหวัดอย่างเป็นรูปธรรม ส่งผลให้ขอนแก่นเป็นจังหวัดที่มีศักยภาพและโดดเด่นเป็นอย่างมากในพื้นที่ภาคอีสาน ด้วยเหตุนี้ กระทรวงดีอี และ ดีป้า จึงต้องการเชิญชวนจังหวัด หน่วยงานที่เกี่ยวข้อง และภาคเอกชน ร่วมหารือแนวทางการพัฒนา ‘Digital Khon Kaen Sandbox’ พื้นที่ส่งเสริมให้เกิดการยกระดับเทคโนโลยีและนวัตกรรมดิจิทัลภาคอีสาน เบื้องต้นคาดว่าจะมีการนำมาตรการทางภาษีเข้ามาเป็นส่วนหนึ่งของกลไกดึงดูดการลงทุน”

นอกจากนี้ ยังเน้นย้ำให้เกิดการนำเทคโนโลยีดิจิทัลมาประยุกต์ใช้ในภาคเกษตรกรรม โดยเฉพาะ Big Data จากผู้ประกอบการไทย เพื่อช่วยยกระดับภาคอุตสาหกรรม อีกทั้งเป็นการป้องกันการรั่วไหลของข้อมูล อย่างไรก็ตาม กระทรวงดีอี โดย ดีป้า ยังได้ดำเนินการส่งเสริมให้เกิดการนำเทคโนโลยีอื่นๆ มาใช้ผ่านโครงการต่าง ๆ อาทิ โครงการ 1 ตำบล 1 ดิจิทัล (ชุมชนโดรนใจ) และ 1 ตำบล 1 ดิจิทัล (สมาร์ทลีฟวิ่ง)

รัฐมนตรีว่าการกระทรวงดีอี ยังใช้โอกาสนี้ เยี่ยมชม**กิจกรรม “Digital Content-Driven E-Commerce Workshop : การอบรมเชิงปฏิบัติการเพื่อเพิ่มยอดขายด้วยดิจิทัลคอนเทนต์”** พื้นที่ภาคตะวันออกเฉียงเหนือ กิจกรรมต่อยอดความสำเร็จของโครงการ CONNEXION ที่มุ่งพัฒนาศักยภาพและสร้างความเข้าใจในการใช้ดิจิทัลคอนเทนต์เพื่อสร้างยอดขายบนแพลตฟอร์มอีคอมเมิร์ซอย่างมีประสิทธิภาพให้กับผู้ประกอบการที่จำหน่ายสินค้าและให้บริการในจังหวัดขอนแก่นและพื้นที่ใกล้เคียงผ่านการอบรมเชิงปฏิบัติการหัวข้อต่างๆ ไม่ว่าจะเป็นเทคนิคการถ่ายภาพสินค้า การสร้าง Storytelling การ Live ขายสินค้า การเปิดร้านค้าใน Social Commerce อย่าง TikTok และ Facebook การใช้ข้อมูลวิเคราะห์ช่องทางขายสินค้าออนไลน์ด้วยแพลตฟอร์ม eTailligence และการสร้าง Micro Influencer หน้าใหม่ให้กับท้องถิ่น

นายประเสริฐ ยังเผยผลพูดคุยกับผู้ประกอบการในพื้นที่ รวมถึงอินฟลูเอนเซอร์ที่เข้าร่วมกิจกรรม โดยพบว่า สินค้าและบริการของพี่น้องผู้ประกอบการในพื้นที่ภาคอีสานมีเอกลักษณ์และมีศักยภาพในการเป็นซอฟต์พาวเวอร์ของประเทศ แต่ผู้ประกอบการกลับสะท้อนให้เห็นถึงปัญหาในหลากหลายด้าน เช่น ผู้ประกอบการหลายรายยังขาดความรู้ ความเข้าใจ และทักษะในการใช้งานเทคโนโลยีและเครื่องมือดิจิทัลเพื่อเพิ่มยอดขายและวางแผนการตลาด ทำให้ไม่สามารถขยายตลาดและตอบสนองความต้องการของผู้บริโภคในยุคปัจจุบันได้อย่างตรงจุดและมีประสิทธิภาพ 

ดังนั้น กิจกรรมในวันนี้จะช่วยบรรเทาปัญหาที่เกิดขึ้น ขณะเดียวกัน ผู้ประกอบการเองจะต้องนำจุดเด่นที่เป็นเอกลักษณ์ของภาคอีสานมาใช้เป็นจุดขายเพื่อดึงดูดใจผู้บริโภคอีกทางหนึ่ง ซึ่งนี่ก็จะเป็นการบ้านให้มีโครงการพัฒนาและช่วยเหลือกันต่อไป

Credit:
- กองบรรณาธิการ SPACEBAR


========================================

ID: 18881
Title: เอกชน ส่ง 6 เรื่องด่วน ฝาก ‘แพทองธาร’ เร่งฟื้น ศก.
Slug: thai-chamber-fti-6-urgent-prae-thong-than-revive-economy
Published At: 2024-08-17 12:37:34
Locale: th
Excerpt: ภาคธุรกิจ สะท้อนความกังวล ขอจัดตั้งรัฐบาลอย่างรวดเร็ว เดินหน้าฟื้นเศรษฐกิจระยะสั้น ฝาก ‘แพทองธาร’ ว่าที่นายกฯใหม่ 6 เรื่องด่วน ชี้ เพื่อฟื้นเชื่อมั่น-ปิดจ๊อบดึงดูดต่างชาติลงทุนไทย
Category: ธุรกิจ-เศรษฐกิจ, business, เศรษฐกิจ, economics
Tags: 

Highlights:
- ภาคธุรกิจ สะท้อนความกังวล ขอจัดตั้งรัฐบาลอย่างรวดเร็ว
- ชี้เป้า หลากปัญหา ศก.ไทย ห่วง SMEs ตาย ประชาชนถูกต่างชาติแย่งอาชีพ
- ขอฝาก ‘แพทองธาร’ ว่าที่นายกฯใหม่ 6 เรื่องด่วน ฟื้นเชื่อมั่น-ปิดจ๊อบดึงดูดต่างชาติลงทุนไทย

Content:

แม้ฟากฝั่งการเมืองไทย จะมีอุบัติเหตุทางการเมือง ทำให้ต้องเปลี่ยนตัวนายกรัฐมนตรีคนใหม่ สร้างความกังวลให้กับภาคธุรกิจไม่น้อย โดยเฉพาะด้านความเชื่อมั่นการลงทุนไทย แต่เมื่อถึง ณ เวลานี้ คนไทยได้ทราบตัวบุคคลขึ้นมาเป็นว่าที่นายกฯ รัฐมนตรีคนใหม่เรียบร้อยแล้ว หลังสภาผู้แทนราษฎร โหวตเห็นชอบให้ **นางสาวแพทองธาร  ชินวัตร** เป็นนายกรัฐมนตรีคนที่ 31 ของประเทศไทย ซึ่งจะทำให้คาดหวังได้ว่า จะเห็นโฉมหน้าคณะรัฐมนตรี (ครม.) ชุดใหม่ในเร็ววันนี้

**นายสนั่น  อังอุบลกุล ประธานกรรมการหอการค้าไทย และสภาหอการค้าแห่งประเทศไทย** ไม่รอช้า โดยหลังกล่าวแสดงความยินดีกับนางสาวแพทองธาร แล้ว ก็ชี้เป้า มีปัญหาเศรษฐกิจรอการแก้ไข 6 เรื่องด่วน เพื่อฟื้นเศรษฐกิจระยะสั้น ที่กำลังต้องการการฟื้นตัวอย่างเร่งด่วน ประกอบด้วย

**1\. รักษาเสถียรภาพของค่าเงินบาทให้อยู่ในระดับที่เหมาะสม** ไม่แข็งค่ามากเกินไป ซึ่งจะเอื้อต่อภาคการส่งออก โดยเฉพาะสินค้าเกษตร และช่วยสนับสนุนภาคการท่องเที่ยวให้เติบโตต่อเนื่อง

**2\. การรักษาโมเมนตัมภาคการท่องเที่ยว** โดยเฉลี่ยนักท่องเที่ยวเข้ามาเดือนละ 3 ล้านคน ส่วนนี้อยากให้มีการผลักดันและอำนวยความสะดวกนักท่องเที่ยว รวมถึงการดูแลความปลอดภัยให้กับนักท่องเที่ยว ตลอดจนการพัฒนาแหล่งท่องเที่ยวและบริการ เพื่อให้นักท่องเที่ยวปีนี้เป็นไปตามเป้าหมายที่ตั้งไว้ 36-37 ล้านคน ขณะเดียวกัน ควรรณรงค์ **‘เมืองน่าเที่ยว’** อย่างต่อเนื่อง เพื่อให้การท่องเที่ยวโดดเด่นและเกิดการกระจายตัว กระจายรายได้จากแหล่งท่องเที่ยวเมืองหลักไปสู่เมืองน่าเที่ยว  รวมถึงเดินหน้าแผนการกระจายการลงทุนไปจังหวัดนำร่อง 10 จังหวัด ที่หอการค้าฯ ได้ทำร่วมมาช่วงก่อนหน้านี้ต่อ

**3\. การเดินหน้ารุกตลาดต่างประเทศ** เพื่อให้การส่งออกของไทยให้ขยายตัวได้ในช่วงที่เหลือไม่ต่ำกว่า 2%  ต่อเนื่องจากที่ช่วงก่อนหน้านี้ไปเชิญชวนให้มีการเจรจาและเชิญหลายบริษัทมาลงทุนที่ประเทศไทย

**4\. การเร่งเบิกจ่ายงบประมาณปี 2567** ให้กระจายไปทุกภูมิภาค ถือเป็นสิ่งสำคัญที่จะเป็นตัวขับเคลื่อนเศรษฐกิจให้ฟื้นตัวอย่างเด่นชัด และควรเร่งจัดทำงบประมาณปี 2568 ให้เสร็จสิ้นตามกระบวนการหรือในกรอบระยะเวลาที่กำหนด เพื่อไม่ให้ยืดเยื้อในปีที่ผ่านมา

**5\. การแก้ไขปัญหาปากท้องประชาชน** ทั้งมาตราการเยียวยาและการกระตุ้นเศรษฐกิจถือเป็นเรื่องที่จำเป็นอย่างยิ่ง รวมถึง มาตรการปกป้องและช่วยเหลือผู้ประกอบการไทยที่ได้รับความเดือดร้อนจากสินค้านำเข้าที่ทะลักเข้ามาในประเทศ โดยเฉพาะสินค้าจากจีน

**6\. พรรคร่วมรัฐบาลจำเป็นต้องทำงานร่วมกันอย่างมีเอกภาพ** เพื่อให้การเมืองไทยมีเสถียรภาพ สร้างบรรยากาศที่เอื้อต่อการเข้ามาลงทุนจากต่างประเทศ รวมทั้งรับฟังความคิดเห็นจากทุกภาคส่วน โดยเฉพาะภาคเอกชนที่เป็นตัวจริงด้านการค้า และขับเคลื่อนเศรษฐกิจไทยในปัจจุบัน ซึ่งหอการค้าไทยมีหอการค้าในทุกจังหวัดที่พร้อมจะทำงานสนับสนุนร่วมกันกับภาครัฐ

สิ่งที่ภาคเอกชนเห็นคือการที่มีนายกรัฐมนตรีได้เร็วทำให้ประเทศไม่เกิดสุญญากาศ ส่วนนี้ทำให้เรียกความเชื่อมั่นกลับมาได้เร็ว ส่วนความเป็นห่วงประเด็นที่ประเทศไทยมีนายกฯ หญิงที่อายุน้อยนั้น  มองว่า ขึ้นอยู่ที่การแสดงความเป็นผู้นำและการบริหารราชการแผ่นดินหลังจากนี้

“ภาคเอกชนอยากเห็นการทำงานเป็นทีมกับพรรคร่วมรัฐบาลมากขึ้น ก็จะทำให้การทำงานของ ครม. ชุดใหม่ มีเอกภาพและเสถียรภาพ”

นายสนั่นยังชี้ หลายมาตรการของอดีต นายกฯเศรษฐา ดำเนินการไว้ โดยเฉพาะการเปิดประตูการค้า และการดึงดูดการลงทุนจากต่างประเทศ สิ่งเหล่านี้รัฐบาลชุดใหม่จำเป็นต้องเดินหน้าสานต่อ โดยมีการกำหนดกระทรวงหรือผู้รับผิดชอบขึ้นเพื่อติดตามความคืบหน้าอย่างใกล้ชิด รวมถึงการเดินหน้าขับเคลื่อนโครงการที่เกี่ยวข้อง  Soft Power ส่วนนี้หอการค้าเห็นว่าเป็นเรื่องที่ประเทศไทยมีความได้เปรียบและสามารถที่จะต่อยอดเพื่อสร้างมูลค่าเพิ่มให้กับเศรษฐกิจของไทยได้อยู่แล้ว ซึ่งเอกชนเห็นด้วยว่าควรเดินหน้าขับเคลื่อนในประเด็นนี้ต่อเนื่อง

ขณะเดียวกัน ยังต้องดึงดูดอุตสาหกรรมใหม่ที่เกี่ยวข้องกับเทคโนโลยีดิจิทัล ยังเป็นปัญหาของไทยที่ยังขาดบุคลากรที่มีความพร้อมในด้านทักษะที่เพียงพอ ตลอดจนปัญหาด้านต้นทุนค่าไฟฟ้าที่ยังสูงและกฎหมายที่ล้าสมัยไม่เอื้อต่อการเข้ามาลงทุน สิ่งเหล่านี้เป็นโจทย์ที่รัฐบาลต้องแก้ไข ซึ่งนอกจากที่รัฐบาลจะเป็นเซลล์แมนแล้วจะต้องปิดการขายให้ได้ด้วย

อย่างไรก็ตาม ที่ผ่านมาประเทศไทยมีจีดีพีเติบโตเฉลี่ย 2% ซึ่งต่ำกว่าศักยภาพและไม่ดึงดูดการลงทุนจากต่างประเทศ ดังนั้นในระยะกลางและระยะยาว เป็นโจทย์สำคัญที่รัฐบาลต้องวางกลยุทธ์สำหรับประเทศ เพื่อทำให้จีดีพีของไทยเติบโตไม่ต่ำกว่า 3 - 5% ต่อปี

### **ส.อ.ท. ไม่เกี่ยงใครเป็นนายกฯ หวังตั้งรัฐบาลใหม่เร็ว ฟื้นเชื่อมั่น**

**นายเกรียงไกร เธียรนุกุล ประธานสภาอุตสาหกรรมแห่งประเทศไทย (ส.อ.ท.)** กล่าวย้ำ แม้ ส.อ.ท. ไม่ได้ข้องเกี่ยวกับการเมืองโดยตรง แต่ยังเชื่อในหลักการว่า **“ไม่ว่าจะเป็นแมวสีอะไร ก็ขอให้จับหนูได้”** ดังนั้น ภารกิจต่าง ๆ ของรัฐบาลใหม่ที่จะเข้ามา ขอให้ทำได้ตามเป้าที่วางไว้ในการขับเคลื่อนเศรษฐกิจของประเทศ พร้อมสะท้อนการเมืองไทย ทำภาคธุรกิจและต่างประเทศมีความกังวลเรื่อง ‘การจัดตั้งรัฐบาล’ ขอจัดตั้งอย่างรวดเร็ว และมีนายกรัฐมนตรีคนใหม่โดยเร็ว ซึ่งจะเป็นปัจจัยที่ทำให้ความเชื่อมั่นของประเทศกลับมาเป็นอย่างแรก

“อยากเห็นการจัดตั้งคณะรัฐมนตรี (ครม.) แล้วเสร็จภายใน 1 เดือน ซึ่งจากที่เห็น คือ พรรคร่วมรัฐบาลเดิมยังหนักแน่น ซึ่งถ้า ครม. สามารถฟอร์มทีมได้เร็ว ก็จะเป็นความเชื่อมั่นที่สอง ต่อมาคือ การแถลงนโยบาย ถ้าเป็นพรรคเดิมๆ การดำเนินนโยบายหลักก็จะยังไปในทิศทางเดิม มีความต่อเนื่อง ก็จะเป็นการช่วยดึงความเชื่อมั่นกลับมาเป็นครั้งที่สาม เป็นกำลังใจให้ฟอร์มรัฐบาลได้โดยเร็ว เพื่อเรียกความเชื่อมั่นต่างชาติกลับมา หลังจากที่ต่างชาติ wait and see มานาน”

นายเกรียงไกร ยังมองว่า ปัญหาใหญ่ตอนนี้คือเรื่องปัญหาปากท้อง และเศรษฐกิจ ดังนั้น มาตรการต่างๆ จะต้องรีบออกมาโดยเร็วที่สุด และต้องทำงานร่วมกับเอกชนในการแก้ปัญหาร่วมกัน

### **ชี้เป้า หลากปัญหา ศก.ไทย ห่วง SMEs ตาย ปชช.ถูกต่างชาติแย่งอาชีพ** 

ด้าน **ม.ล.ปีกทอง ทองใหญ่ รองประธาน ส.อ.ท. และประธานสายงานเศรษฐกิจและวิชาการ** ชี้ ประเทศไทยมีหลายปัญหาต้องเร่งแก้ไข ทั้งปัญหาหนี้ครัวเรือน การปรับโครงสร้างพลังงาน การแก้ปัญหาสินค้าราคาถูกจากต่างประเทศที่เข้ามาทุ่มตลาด การกิโยตินกฎหมายให้ทันสมัย เพื่ออำนวยความสะดวกทางธุรกิจ การเพิ่มขีดความสามารถแรงงาน การสนับสนุนการลงทุน เทคโนโลยี รวมทั้งการพัฒนาด้านโครงสร้างพื้นฐานและโลจิสติกส์ เป็นต้น

ขณะที่**นายอภิชิต ประสพรัตน์ รองประธาน ส.อ.ท.** ห่วงทั้ง SMEs และประชาชน ฝากให้รัฐบาลใหม่ช่วยดูแลภาคธุรกิจ SMEs หนุนผู้ประกอบการเข้าถึงแหล่งเงินทุน ผ่อนคลายความเข้มงวดในการอนุมัติเงินกู้ นอกจากนี้ ควรป้องกันสินค้าราคาถูกจากต่างประเทศ เข้มงวดด่านตรวจสอบให้มากขึ้น ทั้งยังอยากให้ปราบปรามแรงงานต่างชาติ ที่เข้ามาแย่งงาน-แย่งอาชีพคนไทย โดยแห่เข้ามาขายของเป็นพ่อค้า-แม่ค้า ในย่านธุรกิจการค้าของไทยมากขึ้น

Credit:
- กองบรรณาธิการ SPACEBAR


========================================

ID: 18886
Title: คุมเข้ม ‘ปลาหมอคางดำ’ ห้ามครอบครอง-ประกาศพื้นที่แพรระบาด
Slug: prohibition-on-possession-of-blackchin-tilapia-and-designation-of-epidemic-areas
Published At: 2024-08-17 11:55:12
Locale: th
Excerpt: ราชกิจจาฯ เผยแพร่ประกาศกระทรวงเกษตรและสหกรณ์ ห้ามครอบครอง ‘ปลาหมอคางดำ’ พร้อมลงประกาศกรมประมง กำหนดเขตพื้นที่แพร่ระบาด 19 จังหวัด
Category: สังคม-ความเป็นอยู่, social
Tags: 

Highlights:
- ราชกิจจาฯ เผยแพร่ประกาศกระทรวงเกษตรและสหกรณ์ ห้ามครอบครอง ‘ปลาหมอคางดำ’ 
- พร้อมลงประกาศกรมประมง กำหนดเขตพื้นที่แพร่ระบาด 19 จังหวัด

Content:

**เว็บไซต์ราชกิจจานุเบกษา** เผยแพร่[**ประกาศกระทรวงเกษตรและสหกรณ์** **เรื่อง กำหนดชนิดสัตว์น้ำที่ห้ามมีไว้ในครอบครอง พ.ศ.2567**](https://ratchakitcha.soc.go.th/documents/40457.pdf) โดยประกาศ ณ วันที่ 14 สิงหาคม 2567 ลงชื่อ ร.อ.ธรรมนัส พรหมเผ่า รัฐมนตรีว่าการกระทรวงเกษตรและสหกรณ์  

เนื้อหาระบุว่า เพื่อประโยชน์ในการป้องกันอันตรายมิให้เกิดแก่สัตว์น้ำและระบบนิเวศ จึงสมควรกำหนดชนิดสัตว์น้ำบางชนิดที่ห้ามมีไว้ในครอบครอง

อาศัยอำนาจตามความในมาตรา 65 วรรคหนึ่ง แห่งพระราชกำหนดการประมง พ.ศ.2558 และที่แก้ไขเพิ่มเติมโดยพระราชกำหนดการประมง (ฉบับที่ 2) พ.ศ.2560 รัฐมนตรีว่าการกระทรวงเกษตร และสหกรณ์ ออกประกาศไว้ ดังต่อไปนี้

ข้อ 1 **ห้ามมิให้บุคคลใด มีไว้ในครอบครองปลาหมอสีคางดำหรือปลาหมอคางดำ (Sarotherodon melanotheron)** มีชีวิตและที่ไม่มีชีวิต นอกพื้นที่การแพร่ระบาดตามที่อธิบดีประกาศกำหนด

ข้อ 2 ความในข้อ 1 มิให้ใช้บังคับกรณี ดังต่อไปนี้

(1) กรณีมีการครอบครองโดยการเคลื่อนย้ายปลาหมอสีคางดำหรือปลาหมอคางดำที่ไม่มีชีวิต ซึ่งมีลักษณะ ดังนี้

*   (1.1) การเคลื่อนย้ายในลักษณะที่มีการแช่เย็นด้วยน้ำแข็ง ซึ่งมีภาชนะบรรจุมิดชิด
*   (1.2) การเคลื่อนย้ายในลักษณะที่มีการแช่แข็ง
*   (1.3) การเคลื่อนย้ายในลักษณะที่มีการแปรรูปเบื้องต้นแล้ว เช่น การตัดหัว ควักไส้ แล่เป็นชิ้น หมักเกลือ เป็นต้น

(2) กรณีการเคลื่อนย้ายปลาหมอสีคางตำหรือปลาหมอคางดำที่ไม่มีชีวิตเพื่อนำไปแปแปรรูป เป็นปลาปัน ต้องเคลื่อนย้ายแบบแห้ง และอยู่ในภาชนะบรรจุมิดชิด

(3) กรณีการเคลื่อนย้ายปลาหมอสีคางดำหรือปลาหมอคางดำที่ไม่มีชีวิต เพื่อนำไปเป็นวัตถุดิบตามโครงการของรัฐ เช่น การทำน้ำหมักชีวภาพ เป็นต้น ต้องเคลื่อนย้ายแบบแห้ง และอยู่ในภาชนะบรรจุมิดชิด

(4) กรณีการเคลื่อนย้ายปลาหมอสีคางดำหรือปลาหมอคางดำที่ไม่มีชีวิตที่กระทำโดยทางราชการเพื่อเป็นการป้องกันการแพร่ระบาดและกำจัดออกจากที่จับสัตว์น้ำ

ข้อ 3 ประกาศนี้ให้ใช้บังคับตั้งแต่วันถัดจากวันประกาศในราชกิจจานุเบกษาษาเป็นต้นไป

### **กำหนดเขตพื้นที่การแพร่ระบาด ‘ปลาหมอคางดำ’**

นอกจากนี้ เว็บไซต์ราชกิจจานุเบกษา ยังเผยแพร่[**ประกาศกรมประมง เรื่อง กำหนดเขตพื้นที่การแพร่ระบาดปลาหมอสีคางดำหรือปลาหมอคางดำ พ.ศ.2567**](https://ratchakitcha.soc.go.th/documents/40529.pdf) โดยประกาศ ณ วันที่ 15 สิงหาคม 2567 ลงชื่อ บัญชา สุขแก้ว อธิบดีกรมประมง

เนื้อหาระบุว่า อาศัยอำนาจตามความในข้อ 1 ของประกาศกระทรวงเกษตรและสหกรณ์ เรื่อง กำหนดชนิดสัตว์น้ำที่ห้ามมีไว้ในครอบครอง พ.ศ. 2567 ลงวันที่ 14 สิงหาคม 2567 กรมประมงจึงประกาศให้บริเวณพื้นที่ตามแนบท้ายประกาศนี้ เป็นเขตพื้นที่ที่มีการแพร่ระบาดของปลาหมอสีคางดำ หรือ ปลาหมอคางดำ (Sarotherodon melanotheron)

สำหรับพื้นที่แพร่ระบาดตามแนบท้ายประกาศ ประกอบด้วย

**1\. จันทบุรี** 

*   อ.นายายอาม
*    อ.ท่าใหม่

**2\. ระยอง** 

*   อ.แกลง 
*   อ.เมืองระยอง 
*   อ.บ้านฉาง

**3\. ฉะเชิงเทรา** 

*   อ.บางคล้า 
*   อ.บางปะกง
*   อ.บ้านโพธิ์
*   อ.เมืองฉะเชิงเทรา

**4\. สมุทรปราการ** 

*   อ.เมืองสมุทรปราการ 
*   อ.บางบ่อ 
*   อ.บางพลี
*   อ.พระประแดง 
*   อ.พระสมุทรเจดีย์

**5\. นนทบุรี** 

*   อ.บางบัวทอง 
*   อ.ไทรน้อย 
*   อ.บางกรวย 
*   อ.บางใหญ่
*   อ.ปากเกร็ด 
*   อ.เมืองนนทบุรี

**6\. กรุงเทพมหานคร** 

*   เขตบางขุนเทียน 
*   เขตทวีวัฒนา 
*   เขตดุสิต 
*   เขตราชเทวี 
*   เขตดินแดง 
*   เขตทุ่งครุ 
*   เขตบางกอกน้อย 
*   เขตลาดกระบัง 
*   เขตจอมทอง 
*   เขตหนองแขม

**7\. นครปฐม** 

*   อ.นครชัยศรี 
*   อ.เมืองนครปฐม 
*   อ.สามพราน
*   อ.ดอนตูม

**8\. ราชบุรี** 

*   อ.ดำเนินสะดวก
*   อ.ปากท่อ 
*   อ.โพธาราม 
*   อ.เมืองราชบุรี 
*   อ.บางแพ 
*   อ.วัดเพลง

**9\. สมุทรสาคร** 

*   อ.เมืองสมุทรสาคร 
*   อ.บ้านแพ้ว
*   อ.กระทุ่มแบน

**10\. สมุทรสงคราม** 

*   อ.อัมพวา 
*   อ.เมืองสมุทรสงคราม
*   อ.บางคนที

**11\. เพชรบุรี** 

*   อ.บ้านแหลม 
*   อ.หนองหญ้าปล้อง 
*   อ.เขาย้อย 
*   อ.เมืองเพชรบุรี
*   อ.ท่ายาง
*   อ.ชะอำ 
*   อ.บ้านลาด

**12\. ประจวบคีรีขันธ์** 

*   อ.ปราณบุรี
*   อ.กุยบุรี 
*   อ.สามร้อยยอด 
*   อ.หัวหิน 
*   อ.เมืองประจวบคีรีขันธ์ 
*   อ.ทับสะแก 
*   อ.บางสะพาน 
*   อ.บางสะพานน้อย

**13\. ชุมพร** 

*   อ.สวี 
*   อ.ละแม 
*   อ.เมืองชุมพร 
*   อ.หลังสวน
*   อ.ปะทิว 
*   อ.ทุ่งตะโก

**14\. สุราษฎร์ธานี** 

*   อ.ท่าชนะ
*   อ.ไชยา

**15\. นครศรีธรรมราช** 

*   อ.หัวไทร 
*   อ.ปากพนัง 
*   อ.เชียรใหญ่

**16\. สงขลา** 

*   อ.ระโนด

**17\. ชลบุรี** 

*   อ.เมืองชลบุรี

**18\. พัทลุง** 

*   อ.ป่าพะยอม

**19\. ปราจีนบุรี** 

*   อ.บ้านสร้าง

Credit:
- กองบรรณาธิการ SPACEBAR


========================================

ID: 18885
Title: 2 องค์กรสื่อจ่อยื่นสอบจริยธรรม ‘บิ๊กป้อม’
Slug: prawit-17aug2024
Published At: 2024-08-17 11:47:58
Locale: th
Excerpt: 2 องค์กรสื่อจ่อยื่นตรวจสอบจริยธรรม ‘บิ๊กป้อม’ ปมคุกคามสื่อ
Category: การเมือง, politics, การเมืองระดับชาติ, national
Tags: 

Highlights:
- 2 องค์กรสื่อจ่อยื่นตรวจสอบจริยธรรม ‘บิ๊กป้อม’ ปมคุกคามสื่อ ระบุ ฝ่าฝืนจริยธรรม สส.ร้ายแรงอย่างน้อย 2 ข้อ 
- ขณะ ‘เจ้าตัว’ ต่อสายตรง ‘นักข่าวสาว’ บอก ไม่มีเจตนา ปกติชอบแหย่ สื่อคุ้นเคย
- ด้าน ‘อดีตรองประธานสภาฯ’ ชี้ช่องฟันจริยธรรม สส.

Content:

สภาวิชาชีพข่าววิทยุและโทรทัศน์ไทย สมาคมนักข่าววิทยุและโทรทัศน์ไทย ออกแถลงการณ์ เรื่องการใช้อำนาจคุกคามสื่อมวลชนขณะปฏิบัติหน้าที่รายงานข่าว โดยระบุว่า ตามที่ได้เกิดเหตุการณ์คุกคามสื่อมวลชนในระหว่างการปฏิบัติงานสัมภาษณ์ พล.อ.ประวิตร วงษ์สุวรรณ หัวหน้าพรรคพลังประชารัฐ ซึ่งเป็นหนึ่งในรายชื่อ ‘แคนดิเดตนายกรัฐมนตรี’ ภายหลังรับทราบมติการประชุมสมาชิกสภาผู้แทนราษฎรวาระการพิจารณาให้ความเห็นชอบบุคคล ซึ่งสมควรได้รับการแต่งตั้งเป็นนายกรัฐมนตรี เมื่อวันที่ 16 ส.ค.2567 ซึ่งองค์กรสื่อมวลชนต้นสังกัดและองค์กรวิชาชีพสื่อมวลชนได้ออกแถลงการณ์ปกป้องการทำหน้าที่ตามหลักจริยธรรมวิชาชีพสื่อมวลชน และแสดงความกังวลต่อพฤติกรรมดังกล่าวไปแล้วนั้น ภายหลังได้รับทราบข่าวสารการดำเนินการติดต่อชี้แจงจากทีมงานหัวหน้าพรรคพลังประชารัฐ โดยให้เหตุผลว่า เป็นการพูดคุยหยอกล้อกันเล่นด้วยความคุ้นเคยกันมาอย่างยาวนานกันผู้สื่อข่าวสายความมั่นคงรายดังกล่าว

สภาวิชาชีพข่าววิทยุและโทรทัศน์ไทย และ สมาคมนักข่าววิทยุและโทรทัศน์ไทย ได้ติดตามตรวจสอบด้วยความห่วงใยแล้วเห็นว่า จากคลิปภาพเหตุการณ์ยืนยันอย่างชัดแจ้งว่าเป็นการแสดงอาการโกรธเกรี้ยวในลักษณะคุกคามผู้สื่อข่าวที่ตั้งคำถามสัมภาษณ์ในช่วงเวลาดังกล่าว ซึ่งเป็นเรื่องที่เกินกว่าปกติวิสัยของการพูดคุยหยอกล้อกันด้วยความคุ้นเคยตามที่ทีมงานของ พล.อ.ประวิตร กล่าวอ้างและพยายามให้เหตุการณ์ดังกล่าวนี้ยุติลง ซึ่งหากสังคมปล่อยผ่านเรื่องราวดังกล่าวไปเฉกเช่นที่เคยมีการให้สัมภาษณ์ดูแคลนสื่อมวลชนว่าจบมาจากสถาบันการศึกษาใดเพื่อส่งผลต่อการด้อยค่าการทำหน้าที่ของสื่อมวลชนนั้น

สภาวิชาชีพข่าววิทยุและโทรทัศน์ไทย และ สมาคมนักข่าววิทยุและโทรทัศน์ไทย จะดำเนินการยื่นตรวจสอบด้านจริยธรรมว่าการกระทำดังกล่าวอาจเป็นการฝ่าฝืนมาตรฐานทางจริยธรรมอย่างร้ายแรง ตามข้อบังคับว่าด้วยประมวลจริยธรรมของสมาชิกสภาผู้แทนราษฎรและกรรมาธิการ พ.ศ.2563 อย่างน้อย 2 ข้อได้แก่ ประมวลจริยธรรมฯข้อ 12 ต้องเคารพสิทธิ เสรีภาพส่วนบุคคลของผู้อื่น ไม่แสดงกิริยา หรือใช้วาจาอันไม่สุภาพ และข้อ 13 ต้องไม่แสดงอาการข่มขู่ อาฆาตมาดร้าย หรือใช้กำลังประทุษร้ายต่อบุคคลอื่น เพื่อจรรโลงไว้ซึ่งเกียรติศักดิ์ศรีของการทำหน้าที่สมาชิกสภาผู้แทนราษฎรของปวงชนชาวไทย และเป็นการปกป้องการทำหน้าที่ของสื่อมวลชนต่อไป

อย่างไรก็ตาม เมื่อช่วงเย็นวานนี้ (16 ส.ค.) มีรายงานว่า พล.อ.ประวิตร ได้ให้พล.อ.ณัฐ อินทรเจริญ อดีตปลัดกระทรวงกลาโหม ได้โทรศัพท์สายตรงมาถึงผู้สื่อข่าว สถานีโทรทัศน์ช่องหนึ่งที่เกิดเหตุลุงป้อมหยุมหัว 

โดยพล.อ.ณัฐ กล่าวว่า เรื่องดังกล่าวทางพล.อ.ประวิตร ไม่ได้ตั้งใจ หลังจากนั้นได้ส่งสายโทรศัพท์ให้พลเอกประวิตร ได้พูดคุย โดยพล.อ.ประวิตร ได้กล่าวถึงเหตุการณ์ที่เกิดขึ้นว่า ไม่ได้ตั้งใจ ไม่ได้มีเจตนาอะไรเลย เพราะปกติแล้ว ก็พูดล้อเล่นและแหย่เล่นกับผู้สื่อข่าวที่ คุณหน้าคุ้นตากันเป็นประจำอยู่แล้ว

ขณะที่ ‘ปดิพัทธ์ สันติภาดา’ อดีตสส.พรรคเป็นธรรมและอดีตรองประธานสภาผู้แทนราษฎร โพสต์ข้อความใน X ว่า “สส.ที่คุกคามสื่อ เข้าข่ายผิดจริยธรรมของสมาชิกสภาผู้แทนราษฎรครับ สามารถยื่นเรื่องเอาจริยธรรมได้ครับ”

Credit:
- กองบรรณาธิการ SPACEBAR


========================================

ID: 18883
Title: ตราไก่จีน vs ไก่ลำปาง ทำตลาดเซรามิกยอดตก-ปิดโรงงาน
Slug: chinese-chicken-brand-bowl-lampang-ceramic-factory-closed
Published At: 2024-08-17 11:00:00
Locale: th
Excerpt: เซรามิกลำปางสะเทือนหนัก สินค้าจีนบุกไทย ดัมพ์ขายราคาถูก ชามตราไก่สัญชาติจีน ถูกกว่า 3 เท่า ส.อ.ท.ลำปาง ให้ตัวเลข 5 เดือน ยอดทะลักไทยกว่า 3,000 ตัน
Category: ธุรกิจ-เศรษฐกิจ, business, เศรษฐกิจ, economics
Tags: 

Highlights:
- อุตสาหกรรมเซรามิกลำปางสะเทือนหนัก จีนบุกไทย ดัมพ์ขายราคาถูก ชามตราไก่สัญชาติจีน ถูกกว่า 3 เท่า
- สมาคมเครื่องปั้นดินเผาลำปางวอนรัฐบาลช่วยแจ้งเกิดเซรามิกแอดวานซ์-ปล่อยกู้ซอฟท์โลน-หนุนอาร์แอนด์ดี หวังรอดวิฤกติ
- สภาอุตฯ ลำปาง เผยจีนผลิตชามตราไก่อยู่แล้ว แตกต่างตรงที่ใช้เครื่องจักร-ไร้คุณภาพ เผย 5 เดือน เซรามิกจีนทะลักเข้าไทยกว่า 3,000 ตัน

Content:

ทีมข่าว Spacebar Big City เดินสายคุยกับภาคธุรกิจเซรามิก จ.ลำปาง หลังมีกระแสชามตราไก่จีนรุกชามตราไก่ในตลาดไทยจนหลายรายปิดโรงงานและหยุดผลิตเพราะขายไม่ออก

**ปรีชา ศรีมาลา นายกสมาคมเครื่องปั้นดินเผาลำปาง** กล่าวถึงการทะลักเข้ามาของสินค้าจีนว่า  เป็นเรื่องที่น่าเป็นห่วง เมื่อจีนนำจานชามตราไก่ ส่งมาขายในประเทศไทย ตกใบละเพียง 5 บาท และจานราคา 8 บาท ซึ่งรูปร่างหน้าตาคล้ายกับชามตราไก่ที่เป็นสินค้าGIของจังหวัดลำปาง  

โดยจานและชามตราไก่ของ จ.ลำปาง ราคาขายเฉลี่ยที่ประมาณชิ้นละ 20-25 บาท เมื่อพบกับราคาต่ำกว่า จึงเสียเปรียบทางการค้าและแข่งขันสู้จีนไม่ได้ เพราะต้นทุนของเซรามิกลำปางสูงกว่า และจีนได้ส่งคนมาสำรวจโรงงานเซรามิกในลำปาง แต่ยังไม่พบว่า มีการมาซื้อกิจการ จะมีเพียง 1 แห่งในจังหวัดสระบุรี ที่จีนเข้ามาเป็นเจ้าของกิจการแล้ว ซึ่งจีนไม่ได้มาเพียงช่องทางส่งออกมาขายเท่านั้น แต่ยังเปิดตลาดออนไลน์อีกด้วย จึงเกิดคำถามว่า รัฐบาลตระหนักถึงปัญหานี้หรือไม่ มีกฎหมายหรือมาตรการใดมาคุ้มครองอุตสาหกรรมเซรามิกไทยหรือยัง

“ผมยอมรับว่า อุตสาหกรรมเซรามิกไทย ไม่เพียงแต่เจอปัญหาเศรษฐกิจโลกย่ำแย่แล้ว กำลังซื้อในประเทศก็ลดต่ำลง สวนทางกับต้นทุนการผลิตทั้งแอลพีจี,ค่าแรง และวัตถุดิบ ที่ขยับราคาสูงสวนทางราคาขายที่ปรับราคาลดกว่านี้ไม่ได้”

“จังหวัดลำปางที่เคยเป็นแหล่งผลิตและส่งออกเซรามิกของไทย นำเงินเข้าประเทศปีละ 2000-3,000 ล้านบาทนั้น ปรากฏว่า ปีนี้แนวโน้มน่าจะไม่ถึงหลักพันล้านบาท โรงงานที่เคยผลิต ก็ทยอยปิดตัวลงไปกว่าร้อยลด 50 หากเป็นไปได้อยากให้รัฐบาลเพิ่มทางรอดให้ผู้ประกอบการได้ต่อลมหายใจ เข้าถึงซอฟท์โลนที่ไม่ผ่านธนาคารพาณิชย์ ซึ่งปีนี้ยอมรับว่า จีนทุ่มสินค้าเข้ามาในไทยจำนวนมาก เพราะถูกอเมริกาและยุโรปตั้งกำแพงภาษี หากผ่านพ้นปี 2567 ไปได้ และรัฐบาลเข้ามาช่วยเหลือสนับสนุนเงินทุน และยกระดับการนำเทคโนโลยี สร้างจุดเปลี่ยนให้กับเซรามิกไทยได้ จะช่วยให้ธุรกิจเดินต่อไปได้”

**ต่อศักดิ์ ประคำทอง ที่ปรึกษากิตติมศักดิ์สมาคมเครื่องปั้นดินเผาลำปาง** ให้ความเห็นว่า อุตสาหกรรมเซรามิกของ จ.ลำปาง กำลังได้รับผลกระทบอย่างหนัก จากการระบายสต็อกสินค้าเซรามิกของจีนเข้ามายังประเทศไทยจำนวนมหาศาล หลังจากจีนถูกสหรัฐอเมริกา และยุโรปตั้งกำแพงภาษี ซึ่งรัฐบาลไทยไม่มีกฎหมายควบคุม ปล่อยให้สินค้าเซรามิกจากจีนขายราคาต่ำกว่าสินค้าเซรามิกที่ผลิตในประเทศ

“กรณีของชามตราไก่ที่มาเกี่ยวข้องกับจ.ลำปาง คือหนึ่งในผลกระทบที่เห็นอย่างชัดเจน เมื่อสินค้าที่เป็นสิ่งบ่งชี้ทางภูมิศาตร์ หรือสินค้าGI ถูกจีนผลิตมาในรูปแบบคล้ายกัน ส่งขายในไทยเพียงใบละ 5 บาท แต่ต้นทุนชามตราไก่ของลำปาง สูงกว่า 3-4 เท่าตัว จึงเป็นเรื่องสำคัญที่ต้องมากระตุ้นให้รัฐบาลได้ทราบถึงปัญหา หากปล่อยให้สินค้าจีนเจ้ามาอย่างเสรี ยิ่งจะทำให้โรงงานเซรามิก วิกฤติหนักไปอีก”

‘ต่อศักดิ์’ ยังบอกอีกว่า ในช่วง 4-5 ปีที่ผ่านมาจังหวัดลำปาง มีมูลค่าการส่งออกเซรามิก ชอยู่ที่ 2,000-3,000 ล้านบาทต่อปี แต่ปัจจุบันนี้ลดลงอย่างต่อเนื่องไม่ต่ำกว่าเท่าตัว และโรงงานเซรามิกที่เคยมีประมาณ 300 กว่าแห่ง ปัจจุบันก็ลดลงไปกว่า 50% เนื่องจากไม่สามารถแบกภาระต้นทุนที่สูงขึ้นอย่างต่อเนื่องได้ หากรัฐบาลไม่ได้ให้ความสำคัญ อาจทำให้อุตสาหกรรมเซรามิกของจังหวัดลำปางที่เป็นแรงงานฝีมือ และวัตถุดิบที่เป็นดินขาว อาจเกิดการสูญสลายได้

“ทางรอดอย่างยั่งยืน รัฐบาลต้องสนับสนุนให้อุตสาหกรรมเซรามิกจังหวัดลำปาง ก้าวขึ้นสู่การพัฒนาเป็นแอดวานซ์เซรามิก เช่น นำเซรามิกไปผลิตเป็นชิ้นส่วนอิเล็กทรอนิกส์ เครื่องใช้ไฟฟ้า, แบตเตอรี่, เครื่องคอมพิวเตอร์, ฟันปลอม, เครื่องกรองน้ำ ภายใต้การใช้เทคโนโลยีที่ทันสมัย และอาร์แอนด์ดีที่มีสถาบันการศึกษาเข้ามาสนับสนุน โดยขณะนี้มี 4-5 โรงงาน ที่เริ่มปรับเปลี่ยนไลน์การผลิต จากเซรามิคเทเบิ้ลแวร์มาเป็นผู้ผลิตแอดวานซ์เซรามิก เพราะหากให้มาลดต้นทุนทั้งค่าแรงงาน ค่าเชื้อเพลิง และค่าวัตถุดิบ คงเป็นเรื่องยากที่จะให้เซรามิกลำปางไปแข่งขันในตลาดโลกได้”

ข้อเท็จจริงที่กำลังเกิดขึ้นในปัจจุบันนี้ อุตสาหกรรมเซรามิกจังหวัดลำปางได้รับผลกระทบรอบทิศ ไม่ว่าจะเป็นสินค้าราคาถูกจากจีน สินค้าที่ผลิตในประเทศมีออเดอร์น้อยลง เพราะส่วนหนึ่งห้างสรรพสินค้าขนาดใหญ่นำเข้าสินค้าจากจีนโดยตรง 

นอกจากนี้ตลาดเมียนมาซึ่งเคยเป็นตลาดใหญ่ในการสั่งสินค้าเซรามิคจากจังหวัดลำปาง ก็ชะลอกำลังซื้อ จากการเกิดปัญหาการสู้รบภายในประเทศ และค่าเงินจ๊าดที่อ่อนลงมาอย่างน่าเป็นห่วง จึงทำให้ออเดอร์ที่เคยขายส่งให้กับ เมียนมาลดลงตามไปด้วย

**อธิภูมิ กำธรวรรินทร์ ประธานกิตติมศักดิ์สภาอุตสาหกรรมจังหวัดลำปาง** กล่าวถึงกรณีมีประเด็นเซรามิกลำปางย่ำแย่ ผลมาจากการทุ่มตลาดและผลิตเลียนแบบชามไก่ลำปาง แต่ขายใบละ 5 บาท คิดว่ารายละเอียด มีความคลาดเคลื่อนค่อนข้างมากทีเดียว จึงให้รายละเอียดเกี่ยวกับเซรามิกลำปางโดยเฉพาะชามไก่ลำปางและปัญหาที่เกิดขึ้นในปัจจุบัน ว่า 

_**“ลายไก่ เดิมไม่ใช่ของลำปาง แต่มีที่มาจากประเทศจีน ซึ่งชาวจีนที่มาตั้งรกรากในลำปางได้นำลายไก่จากจีน มาผลิตที่ลำปางด้วย เพราะมีแหล่งดินขาวที่สามารถผลิตเป็นเซรามิกได้ใกล้เคียงกับจีน”**_

Credit:
- กองบรรณาธิการ SPACEBAR


========================================

ID: 18870
Title:  พังไปตามๆ กัน! Temu บุกที่ไหน ธุรกิจท้องถิ่นเจ๊งที่นั่น 
Slug: chinese-app-temu-is-a-threat-to-local-business
Published At: 2024-08-17 09:00:00
Locale: th
Excerpt:  ไม่ว่า Temu จะไปที่ไหน ธุรกิจท้องถิ่นมีอันต้องพังที่นั่น 
Category: ต่างประเทศ, world
Tags: 

Highlights:
- Temu เปิดตัวในตลาดสหรัฐฯ อย่างยิ่งใหญ่ด้วยการทุ่มเงินซื้อโฆษณาระหว่างการถ่ายทอดสดการแข่งขันซูเปอร์โบว์ลที่สนนราคาแพงระยับ ก่อนจะขยายไปประเทศอื่น อาทิ ออสเตรเลีย นิวซีแลนด์ สหราชอาณาจักร เยอรมนี เนเธอร์แลนด์ อิตาลี ฝรั่งเศส สเปน และอาเซียน
- ณ เดือนกรกฎาคมที่ผ่านมา Temu ดำเนินธุรกิจใน 70 ประเทศและภูมิภาคทั่วโลก และในไตรมาสแรกของปีนี้มียอดผู้ใช้งานแอปต่อเดือน 167 ล้านคนทั่วโลก เพิ่มจากช่วงเวลาเดียวกันของปีก่อน 614% 
- ทุกประเทศที่ Temu เข้าไปตีตลาดล้วนเจอปัญหา โดยเฉพาะอย่างยิ่งการอาศัยช่องว่างของกฎหมายภาษีนำเข้าที่เอื้อให้ได้เปรียบผู้ค้าท้องถิ่นอย่างไม่เป็นธรรม
- ผู้เชี่ยวชาญหลายคนมองว่า อาจจะไม่มีใครแข่งกับ Temu ได้เลย ด้วยเหตุผลหลักๆ เลยคือ โมเดลธุรกิจ 

Content:

นาทีนี้คงมีน้อยคนที่ไม่รู้จักแอปพลิเคชันอย่าง Temu ที่กำลังบุกไปทั่วโลก หลังเปิดตัวเมื่อเดือนกันยายน 2022 ก็เข้าตลาดสหรัฐฯ อย่างยิ่งใหญ่ด้วยการซื้อโฆษณาในย่านไทม์สแควร์ของนิวยอร์ก 4 เดือนต่อมา Temu ก็แซงทั้ง WhatsApp, TikTok และ Instagram ขึ้นแท่นเป็น**แอปที่มียอดดาวน์โหลดมากที่สุดในสหรัฐฯ** ทั้งใน App Store และ Play Store  

ปี 2023 Temu ทุ่มเงินซื้อโฆษณาระหว่างการแข่งขันซูเปอร์โบว์ลครั้งที่ 57 ที่สนนราคาสูงถึง 7 ล้านดอลลาร์สหรัฐต่อ 30 วินาที หลังจากโฆษณาชิ้นนี้ออกอากาศในวันที่ 11 กุมภาพันธ์ **ยอดดาวน์โหลดแอปก็พุ่งขึ้น 45%** ซูเปอร์โบว์ลปีต่อมา Temu ก็ซื้อโฆษณาที่ราคาแพงกว่าปีก่อนอีกครั้ง 

Temu ได้ส่วนแบ่งการตลาดในสหรัฐฯ ไปถึง 17% และทำยอดผู้ใช้รายเดือนทะลุ 51 ล้านคนภายในเวลาเพียง 1 ปี ในขณะที่เจ้าบ้านอย่าง Amazon ใช้เวลาเป็นสิบปี 

**Temu ไม่ได้หยุดแค่ในสหรัฐฯ** ครึ่งปีหลังประสบความสำเร็จในแดนลุงแซม Temu ก็ขยับขยายออกไปที่**ออสเตรเลีย**และ**นิวซีแลนด**์ในเดือนมีนาคม 2023 และเปิดเว็บไซต์แรกใน**สหราชอาณาจักร**ในอีก 1 เดือนให้หลัง ตามมาติดๆ ด้วยการเข้าตลาดยูโรโซนอย่าง**เยอรมนี เนเธอร์แลนด์ อิตาลี ฝรั่งเศส** และ**สเปน** 

ณ เดือนกรกฎาคมที่ผ่านมา Temu ดำเนินธุรกิจใน 70 ประเทศและภูมิภาคทั่วโลก และในไตรมาสแรกของปีนี้มียอดผู้ใช้งานแอปต่อเดือน 167 ล้านคนทั่วโลก **เพิ่มจากช่วงเวลาเดียวกันของปีก่อน 614%**

แต่ความสำเร็จชั่วข้ามคืนของ Temu กลับสร้างแรงสั่นสะเทือนให้บรรดาธุรกิจน้อยใหญ่ในท้องถิ่นทั้งแบบออนไลน์และออฟไลน์ที่ไม่สามารถแข่งขันเรื่องราคาหรือกลยุทธ์การทุ่มเงินโฆษณากับแอปจากจีนรายนี้ 

สำหรับในสหรัฐฯ นั้น นอกจากจะเสนอดีลลด 80-90% ที่ล่อตาล่อใจเหมือนที่ใช้ในไทยแล้ว Temu ยังกลายร่างเป็นเว็บไซต์อีคอมเมิร์ซ AI ที่**ลอกเลียนแบบสินค้าของผู้ผลิตในท้องถิ่นของสหรัฐฯ** ทั้งรายเล็กรายใหญ่นับไม่ถ้วน หรือบางเจ้าก็โพสต์รีวิวในแง่บวกแบบปลอมๆ เพื่อเพิ่มคะแนนสินค้าของตัวเอง หรือโพสต์รีวิวแง่ลบกับสินค้าของคู่แข่ง ยังไม่นับสินค้าปลอมลอกเลียนแบบแบรนด์ดังๆ อีกมากมาย 

แม้ว่าธุรกิจในท้องถิ่นของสหรัฐฯ จะฟ้องร้องแล้วส่งจดหมายให้หยุดการกระทำไปยังบริษัทที่ละเมิดลิขสิทธิ์ได้ แต่การดำเนินการก็เสียทั้งเวลาและเงินทอง เพราะแม้บริษัทที่ทำผิดเหล่านี้มักจะปิดหลังได้รับจดหมายเตือน แต่**ไม่นานก็เปิดใหม่โดยใช้ชื่ออื่น**และทำสินค้าเลียนแบบออกมาขายต่อ 

นอกจากนี้ กรณีของสหรัฐฯ ก็มี**ช่องว่างทางกฎหมายโดยเฉพาะภาษีนำเข้า**เช่นเดียวกับของไทยที่เอื้อให้ Temu เติบโตอย่างรวดเร็ว หลักเกณฑ์ของกฎหมายที่ว่านี้ทำให้ Temu ไม่ต้องจ่ายภาษีสำหรับการนำเข้าสินค้าที่มูลค่าไม่สูงมาก และ Temu ก็ใช้ช่องว่างนี้ในการส่งพัสดุแยกเดี่ยวๆ ไปที่บ้านของลูกค้าแทนที่จะนำเข้าสินค้าจำนวนมากเข้ามาเก็บไว้ที่โกดัง ซึ่งกรณีหลังต้องจ่ายภาษี 

หลักเกณฑ์นี้เรียกว่า **de minimis** คือ **มูลค่าขั้นต่ำที่ไม่ต้องเสียภาษีนำเข้าสินค้า** (ของไทย 1,500 บาท) ซึ่งกำหนดไว้แตกต่างกันในแต่ละประเทศ เช่น สหภาพยุโรป 150 ยูโร (5,785.50 บาท) สหรัฐฯ เคยตั้งไว้ที่ 200 ดอลลาร์สหรัฐ (7,026 บาท) ก่อนจะปรับขึ้นเป็น 800 ดอลลาร์สหรัฐ (28,098 บาท) ในปี 2016 ซึ่งสูงเป็นอันดับต้นๆ ของโลก

“ทั้ง Temu และ Shein พึ่งพาข้อยกเว้น de minimis อย่างมากในการส่งพัสดุถึงผู้บริโภคในสหรัฐฯ โดยตรง ทำให้ทั้งสองบริษัทนี้ไม่ได้ให้ข้อมูลที่ตรงไปตรงมากับกรมศุลกากรและการป้องกันชายแดน และเลี่ยงภาษีนำเข้าได้ เฉพาะ Temu และ Shein มีสัดส่วนการส่งสินค้าเข้ามาในสหรัฐฯ รายวันโดยได้รับยกเว้นภาษีนำเข้าถึง 30% ของพัสดุทั้งหมด”  

นอกเหนือจากภาษีนำเข้า **ค่าขนส่ง**สำหรับธุรกิจจากต่างประเทศยังถูกกว่าที่บริษัทในสหรัฐฯ ต้องจ่ายเกินครึ่ง กฎเกณฑ์ของสหภาพไปรษณีย์สากล (UPU) ที่ใช้ในขณะยังเปิดช่องว่างโดยไม่ได้ตั้งใจให้บรรดาบริษัทจากต่างชาติ โดยเฉพาะอย่างยิ่งธุรกิจอีคอมเมิร์ซระหว่างประเทศ **ส่งสินค้ามาจากต่างประเทศในราคาที่ถูกกว่าที่บริษัทในสหรัฐฯ ต้องจ่ายเพื่อจัดส่งภายในประเทศ** 

ตัวอย่างเช่น สินค้าที่ส่งมาจากต่างประเทศรวมทั้งจีน ต้องจ่ายค่าขนส่ง 2.87 ดอลลาร์สหรัฐต่อชิ้น และ 3.95 ดอลลาร์สหรัฐต่อกิโลกรัมสำหรับการจัดส่งในสหรัฐฯ ในขณะที่ธุรกิจที่ตั้งอยู่ในสหรัฐฯ ต้องจ่ายค่าขนส่งราว 5-7 ดอลลาร์สหรัฐต่อชิ้นทั้งที่น้ำหนักไม่ถึง 300 กรัม ค่าขนส่งที่ถูกกว่านี้ทำให้ธุรกิจต่างชาติ**มีข้อได้เปรียบที่ไม่เป็นธรรม** ส่งผลให้ธุรกิจท้องถิ่นค่อยๆ ล้มหายตายจากไปเพราะสู้เรื่องราคาไม่ไหว 

ถึงอย่างนั้นก็ใช่ว่าทางจะสะดวกสำหรับ Temu ไปเสียหมด หลังจากเข้าไปตีตลาดฟิลิปปินส์และมาเลเซียตั้งแต่ปีที่แล้ว เป้าหมายต่อไปนอกจากไทยของ Temu คือ อินโดนีเซีย ซึ่งอาจจะเจออุปสรรคเพราะรัฐบาลกำลังจับตาอย่างใกล้ชิด เนื่องจากโมเดลธุรกิจที่ขายตรงจากโรงงานผลิตไปสู่มือผู้บริโภคของ Temu **ขัดกับกฎหมายภายในของอินโดนีเซียที่กำหนดให้ต้องมี** **“คนกลาง” หรือ “ผู้แทนจำหน่าย”**  

Jakarta Post สื่ออินโดนีเซียรายงานว่า เทเทน มาสดูกิ รัฐมนตรีว่าการกระทรวงสหกรณ์และวิสาหกิจขนาดกลางและขนาดย่อมกังวลว่า Temu อาจสร้างความปั่นป่วนให้ธุรกิจขนาดเล็กและขนาดกลาง รวมทั้งทำให้แรงงานในภาคการกระจายสินค้าตกงาน 

เช่นเดียวกับ**สหภาพยุโรป**ที่เดินหน้าควบคุม Temu เต็มกำลัง โดยกำหนดให้ Temu เป็นแพลตฟอร์มดิจิทัลประเภท VLOP คือมีผู้ใช้งานมากกว่า 45 ล้านคนขึ้นไป ซึ่ง**ต้องปฏิบัติตามกฎเกณฑ์ที่เข้มงวดมากที่สุด**ภายใต้กฎหมายว่าด้วยการกำกับดูแลการให้บริการดิจิทัล (DSA)  

DSA กำหนดให้ Temu **ส่งรายงานประเมินความเสี่ยง** อาทิ การวิเคราะห์ความเสี่ยงที่อาจเกิดขึ้นจากการขายสินค้าลอกเลียนแบบ ไม่ปลอดภัย หรือสินค้าผลิตกฎหมาย และสินค้าใดๆ ที่ละเมิดทรัพย์สินทางปัญญา ให้สหภาพยุโรปภายในสินเดือนกันยายนนี้ และยังต้องหาทางบรรเทาความเสี่ยงดังกล่าวด้วยกระบวนการกลั่นกรองที่ได้รับการปรับปรุงสำหรับการจัดทำรายการสินค้าผิดกฎหมาย และปรับปรุงระบบอัลกอริทึมเพื่อป้องกันการขายสินค้าเหล่านั้นตั้งแต่แรก หลังจากนั้นบริษัทต้องถูกตรวจสอบทุกปีว่ายังปฏิบัติตาม DSA หรือไม่

อีกกรณีที่น่าสนใจคือ **โมรอกโก** การเข้าไปบุกตลาดของ Temu เมื่อต้นปีที่ผ่านมาก่อให้เกิดการถกเถียงกันในโลกโซเชียลเกี่ยวกับ**การเข้าถึงข้อมูลส่วนบุคคลและผลกระทบระยะยาวต่อบรรดาผู้ค้าปลีกในท้องถิ่น** แม้ว่าจะยังไม่มีหลักฐานที่ชัดเจนว่า Temu แชร์ข้อมูลผู้ใช้กับรัฐบาลจีน แต่การจัดเก็บข้อมูลผู้ใช้ของแอปก็ถูกจับตา โดยเฉพาะอย่างยิ่งหลังจาก Google ระงับเว็บไซต์ของ Pinduoduo ในเครือเดียวกับ Temu ชั่วคราวจากความกังวลเรื่องมัลแวร์ 

ส่วนในเรื่องผลกระทบกับผู้ค้าท้องถิ่นนั้น ราคาที่ถูกแสนถูกของ Temu ดึงดูดผู้บริโภคชาวโมรอกโกได้อย่างดีจนทำให้ผู้ค้าดั้งเดิมในท้องถิ่นกังวลว่า **ในที่สุด Temu จะค่อยๆ กลืนกินกำไรและรายได้ของพวกเขา**หากผู้บริโภคติดกับดีลราคาถูกที่ยากจะปฏิเสธ โดยเฉพาะอย่างยิ่งในกลุ่มชาวโมรอกโกชั้นกลางและคนยากจน ที่อาจติดใจกับการช็อปปิงออนไลน์จนในที่สุดก็พบว่าตัวเองจ่ายเงินก้อนโตไปกับของที่ไม่มีประโยชน์ 

อย่างไรก็ดี ผู้ค้าปลีกบางคนกลับไม่ค่อยกังวล เพราะเชื่อว่า Temu อาจเข้ามาช่วยกระตุ้นภาคอีคอมเมิร์ซโดยรวมในโมรอกโก และมองว่ากลยุทธ์การขายราคาถูกของ Temu จะช่วยให้ชาวโมรอกโกคุ้นเคยกับการช็อปปิงออนไลน์และเอาชนะข้อจำกัดต่างๆ ที่ทำให้พวกเขายังไม่เปิดใจรับอีคอมเมิร์ซ **ผู้ค้าปลีกบางรายเชื่อว่าหลังจากช็อปปิงกับ Temu แล้ว ลูกค้าจะกลับมาซื้อกับธุรกิจท้องถิ่นในที่สุด** 

เวลาเท่านั้นที่จะบอกได้ว่าเรื่องราวของ Temu ในโมรอกโกจะออกมาแบบไหน แต่สิ่งหนึ่งที่แน่นอนคือ **การผงาดขึ้นมาอย่างรวดเร็วของธุรกิจจีนรายนี้สร้างความฮือฮาครั้งใหญ่ให้กับเศรษฐกิจดิจิทัลที่กำลังเติบโตของโมร็อกโกอย่างปฏิเสธไม่ได**้ แม้จะมีการถกเถียงกันถึงผลกระทบต่างๆ แต่ดูเหมือนว่า Temu จะยังคงเป็นผู้เล่นอีคอมเมิร์ซรายใหญ่ในโมรอกโกในอนาคตแน่นอน 

แต่ที่น่ากังวลสำหรับทุกๆ ประเทศที่ Temu เข้าไปตีตลาดคือ ผู้เชี่ยวชาญหลายคนมองว่า **อาจจะไม่มีใครแข่งกับ Temu ได้เลย** ด้วยเหตุผลหลักๆ เลยคือ โมเดลธุรกิจ Temu ทำราคาขายได้ต่ำขนาดนี้เพราะทุ่มเดิมพันด้วยกลยุทธ์ระยะยาวโดยย**อมขาดทุนเพื่อที่จะขยายขนาดไปจนถึงจุดที่สามารถบีบคู่แข่งออกไปได้เกือบทั้งหมด** 

สำหรับแบรนด์ขนาดเล็ก กลยุทธ์การเติบโตเชิงรุกของ Temu และราคาที่ต่ำมากจึงเป็นไปไม่ได้ที่จะเลียนแบบ 

แต่ก็ใช่ว่าใครจะยอมกันง่ายๆ แม้จะเพิ่งเปิดตัวได้ราว 1 ปี แต่ Temu กำลังถูกติดตามตรวจสอบอยู่เนืองๆ ทั้งในแง่ของการละเมิดข้อมูลส่วนบุคคลและการใช้ช่องว่างของกฎหมาย เช่น ข้อยกเว้น de minimis ของสหรัฐฯ จรรยาบรรณการทำธุรกิจ และข้อกล่าวหาเรื่องการใช้แรงงานทาส รวมถึงจำหน่าย[สินค้าปนเปื้อนสารเคมีเกินกำหนดที่ทางการเกาหลีใต้ตรวจพบ](https://www.spacebar.th/world/seoul-authorities-find-toxic-substances-in-shein-and-temu-products)

**คงจะดีไม่น้อยหากทางการไทยจะเอาจริงเอาจังในการตรวจสอบแอปสัญชาติจีนเจ้านี้เหมือนประเทศอื่นๆ บ้าง** 

Photo by JUSTIN SULLIVAN / GETTY IMAGES NORTH AMERICA / Getty Images via AFP

Credit:
- จารุณี นาคสกุล
- สังกาส นารักษ์


========================================

ID: 18884
Title: ไอคอนสยามจับมือ FINDING UNICORN จัดงาน FINDING SUMMER LAND HELLO! BANGKOK 
Slug: finding-summer-land-hello-bangkok-iconsiam
Published At: 2024-08-17 00:49:42
Locale: th
Excerpt: ไอคอนสยาม จับมือ FINDING UNICORN อาร์ตทอยชื่อดังจากจีน จัดงาน ‘FINDING SUMMER LAND HELLO! BANGKOK’ Pop-up Shop ครั้งแรกที่ใหญ่ที่สุดในเอเชียตะวันออกฉียงใต้ริมแม่น้ำเจ้าพระยา ตั้งแต่วันนี้ - 29 สิงหาคม 2567 ณ ริเวอร์ พาร์ค  
Category: ศิลปะ-วัฒนธรรม, culture, ศิลปะและงานดีไซน์, art-and-design
Tags: 

Highlights:
- ไอคอนสยาม จับมือ FINDING UNICORN อาร์ตทอยชื่อดังจากจีน จัดงาน ‘FINDING SUMMER LAND HELLO! BANGKOK’ Pop-up Shop ครั้งแรกที่ใหญ่ที่สุดในเอเชียตะวันออกฉียงใต้ริมแม่น้ำเจ้าพระยา ตั้งแต่วันนี้ - 29 สิงหาคม 2567 ณ ริเวอร์ พาร์ค  

Content:

ครั้งแรกของ FINDING UNICORN แบรนด์ดังเจ้าของคาแรกเตอร์สุดน่ารักจากประเทศจีน ในการเดินทางมาเยือนเอเชียตะวันออกเฉียงใต้อย่างเป็นทางการ กับ “FINDING SUMMER LAND HELLO! BANGKOK” เปิด Pop-up Shop ครั้งแรกที่ใหญ่ที่สุดในเอเชียตะวันออกฉียงใต้ ณ ไอคอนสยาม แลนด์มาร์กระดับโลกริมแม่น้ำเจ้าพระยา  

เนรมิต ริเวอร์ พาร์ค ชั้น G ไอคอนสยาม เป็นสวนสนุกสีม่วงสุดแฟนตาซี ยกขบวนคาแรกเตอร์ดังมาให้แฟนๆ ชาวไทยได้จับจองเป็นเจ้าของในคอลเลกชันพิเศษและกล่องสุ่มรุ่นลิมิเต็ด ทั้ง FARMER BOB, zZoton, RiCO, ShinWoo ฯลฯ พร้อมจัดเต็มโปรโมชั่นและกิจกรรมสุดเซอร์ไพรส์ ตั้งแต่วันนี้ – 29 สิงหาคม 2567

FINDING UNICORN แบรนด์ Art Toy ชื่อดังจากประเทศจีนที่ได้รับความนิยมไปทั่วโลก เอาใจคนรักของเล่นและนักสะสมในเอเชียตะวันออกเฉียงใต้ ด้วยการจับมือ ไอคอนสยาม แลนด์มาร์กระดับโลกริมแม่น้ำเจ้าพระยา เปิด Pop-up Shop สร้างสวนสนุกฤดูร้อนภายใต้ธีม “FINDING SUMMER LAND HELLO! BANGKOK” พาเหล่าคาแรกเตอร์รุ่นลิมิเต็ด อาทิ 300% APOLLO BOB, 150% AZTEC BOB (แฮนด์เมดโดยศิลปิน), 65% SMOOTHIE BOB, 105% TRIPLE APPLE กับ APPLE RiCO, 73% SWEET AND POISONOUS ShinWoo ฯลฯ ซึ่งล้วนได้แรงบันดาลใจจากสีสันอันสดใสของฤดูร้อน มาเติมสีสันช่วงซัมเมอร์ให้กับแฟนๆ ชาวไทย

พร้อมเปิดตัวกล่องสุ่มคอลเลกชันใหม่ Pixel Full Universe Series Blind Box ที่จัดทำขึ้นเพื่อเฉลิมฉลองครบรอบ 10 ปี FARMER BOB คาแรกเตอร์ลิขสิทธิ์ที่ได้รับความนิยมสูงสุดของแบรนด์ และกล่องสุ่มรุ่นลิมิเต็ดของหนูน้อย zZoton อย่าง My Kitten Fruit Party Series Vinyl Plush Blind Box ที่ได้แรงบันดาลใจจากผลไม้ของไทย มาให้ได้ลุ้นและสะสมอีกด้วย 

สำหรับ FINDING UNICORN ก่อตั้งเมื่อปี 2018 ในประเทศจีน เป็นบริษัทจัดจำหน่ายสินค้าลิขสิทธิ์คาแรกเตอร์ที่เติบโตอย่างรวดเร็ว ด้วยการค้นหาผลงานที่มีเอกลักษณ์จากทั่วโลก และส่งเสริมให้ศิลปินได้สร้างสรรค์ผลงานอันน่าสนใจ เพื่อตอบสนองความสุขและความสนุกของผู้ที่ชื่นชอบในศิลปะและ Art Toy โดยมีคาแรกเตอร์ลิขสิทธิ์ชื่อดังหลากหลาย อาทิ FARMER BOB, zZoton, RiCO, ShinWoo, molinta, Agan, REPOLAR, Tunyun Island, AAMY ฯลฯ และสร้างสรรค์คอลเลกชัน Art Toy ร่วมกับศิลปินในสังกัดมาแล้วกว่า 100 รูปแบบ จนมีฐานแฟนคลับทั่วโลกมากกว่า 20 ล้านคน นับเป็นหนึ่งในแบรนด์ดังที่มีส่วนขับเคลื่อนเทรนด์ศิลปะของกลุ่มคนรุ่นใหม่ในระดับโลกอย่างแท้จริง 

วู๋หยาง (Wu Yang) ผู้ก่อตั้ง และประธานเจ้าหน้าที่บริหาร ของ FINDING UNICORN เผยถึงวัตถุประสงค์ในการร่วมกับ ไอคอนสยาม เปิด Pop-up Shop ครั้งนี้ว่า FINDING UNICORN วางแผนที่จะขยายตลาดมายังเอเชียตะวันออกเฉียงใต้ โดยมีประเทศไทยเป็นศูนย์กลาง ดังนั้นตั้งแต่ปี 2024 เป็นต้นไป ทางแบรนด์ตั้งใจจะรุกจัดกิจกรรมในประเทศไทยอย่างต่อเนื่อง โดยคาดหวังว่าจะได้รับการตอบรับที่ดี รวมถึงได้แลกเปลี่ยนมุมมองความสนใจกับแฟนๆ ชาวไทย และยังเป็นการนำศิลปะวัฒนธรรมไทยไปผสมผสานเข้ากับวัฒนธรรมของจีนเพื่อสร้างเทรนด์ใหม่ นำไปพัฒนาเป็นเทรนด์ระดับโลกในอนาคต และพยายามมองหาโอกาสในการร่วมงานกับศิลปินไทยด้วย

ไฮไลต์พิเศษของงาน “FINDING SUMMER LAND HELLO! BANGKOK” มีกิจกรรมสุดเอ็กซ์คลูซีฟ Fan Sign ที่เหล่าแฟน ๆ ตั้งตารอคอย โดยวันที่ 17 สิงหาคม 2567 เวลา 16.00 น. พบกับ FARMER วันที่ 18 สิงหาคม 2567 เวลา 16.00 น. พบกับ RiCO และวันที่ 24 สิงหาคม 2567 เวลา 16.00 น. พบกับ A Zhuo พร้อมเซอร์ไพรส์พิเศษ สำหรับผู้ที่ซื้ออาร์ตทอยขนาด 65% รุ่น SMOOTHIE BOB ในวันงาน มีโอกาสลุ้นรับสิทธิ์เป็นเจ้าของ 150%  AZTEC BOB รุ่นแฮนด์เมด นอกจากนี้ยังมีการเปิดจำหน่ายสินค้ารุ่นลิมิเต็ดแบบจำกัดจำนวนในแต่ละวัน ตลอดจนกิจกรรมเช็คอินเพื่อรับของรางวัลสุดพิเศษ  

สาวก FARMER BOB และเหล่าคนรัก Art Toy  มาร่วมสะสมความน่ารัก ในงาน “FINDING SUMMER LAND HELLO! BANGKOK” Pop-up Shop ครั้งแรกที่ใหญ่ที่สุดในเอเชียตะวันออกฉียงใต้ กับเหล่าคาแรกเตอร์คอลเลกชันพิเศษและกล่องสุ่มรุ่นลิมิเต็ดที่ยกขบวนมาให้ลุ้นเป็นเจ้าของกันถึงที่เมืองไทย ตั้งแต่วันนี้ – 29 สิงหาคม 2567 เวลา 10.00 -22.00 น. ทุกวัน ณ ริเวอร์ พาร์ค ชั้น G ไอคอนสยาม  สอบถามข้อมูลเพิ่มเติมโทร.1338 และ Facebook: ICONSIAM

Credit:
- กองบรรณาธิการ SPACEBAR


========================================

ID: 18880
Title: เปิดรายชื่อ ‘นายกฯ ที่อายุน้อยที่สุดในโลก’ อายุน้อย แต่มากประสบการณ์! 
Slug: youngest-national-leaders-in-the-world
Published At: 2024-08-16 18:58:12
Locale: th
Excerpt: เปิด 5 รายชื่อ หนึ่งใน ‘นายกฯ ที่อายุน้อยที่สุดในโลก’ ถึงอายุน้อย แต่มากประสบการณ์! บางคนขึ้นเป็นผู้นำตั้งแต่อายุ 24 ปี 
Category: ต่างประเทศ, world, ประชาชาติ, nations
Tags: 

Highlights:
- เปิด 5 รายชื่อ ‘นายกฯ ที่อายุน้อยที่สุดในโลก’ ถึงอายุน้อย แต่ระหว่างทางก็มากประสบการณ์ มีใครบ้าง? 
- หนึ่งในนั้นมีคนหนึ่งที่ก้าวขึ้นมาเป็นผู้นำรัฐบาลในวัยเพียง 24 ปีเท่านั้น 

Content:

สร้างประวัติศาสตร์หน้าใหม่ในการเมืองไทยอีกครั้งสำหรับนายกรัฐมนตรีคนใหม่คนที่ 31 **‘แพทองธาร ชินวัตร’** นายกฯ หญิงคนที่ 2 ของประเทศ นายกฯ ที่อายุน้อยที่สุดของไทยในวัย 37 ปี และเป็นหนึ่งในนายกฯ ที่อายุน้อยที่สุดในโลก หลังชนะโหวตเลือกนายกฯ ในสภาเห็นชอบ 319 เสียงเมื่อวันศุกร์ (16 ส.ค.) 

ในมุมต่างประเทศเองก็มีผู้นำ และนายกฯ ที่มีอายุน้อยที่สุดในโลกเหมือนกัน และนี่ก็คือ **‘หนึ่งในนายกฯ ที่มีอายุน้อยที่สุดในโลก’** 

### **1.วิลเลียม พิตต์ / นายกฯ อังกฤษ (1783-1801) / อายุ 24 ปี**

**‘วิลเลียม พิตต์’** ได้ชื่อว่าเป็น **‘นายกฯ ที่มีอายุน้อยที่สุดในประวัติศาสตร์โลก’** และของอังกฤษในวัยเพียง 24 ปี 

พิตต์เกิดในตระกูลขุนนางผู้ดี เป็นบุตรชายของ วิลเลียม พิตต์ เอิร์ลที่ 1 แห่งแชแทม รัฐบุรุษ และนักการเมือง ดังนั้นจึงไม่แปลกที่พิตต์จะซึมซับการเมืองจากพ่อของเขา ในปี 1780 พิตต์ได้รับเลือกให้เป็นสมาชิกรัฐสภาตอนอายุ 21 ปี ต่อมาในปี 1782 ได้รับตำแหน่งรัฐมนตรีว่าการรกระทรวงการคลัง จากนั้นก็ขึ้นเป็นนายกฯ ในวัย 24 ปีจากการแต่งตั้งจากพระเจ้าจอร์จที่ 3 เมื่อปี 1783 

แม้ว่าอำนาจใหม่ที่พิตต์ได้มานั้นจะไม่ได้รับการตอบรับที่ดีจากทุกคน แต่การแต่งตั้งดังกล่าวทำให้เขากลายเป็นนายกฯ ที่ดำรงตำแหน่งนานเป็นอันดับ 2 ในประวัติศาสตร์ ซึ่งอยู่ในตำแหน่งนานเกือบ 19 ปี 

**สำหรับผลงานที่เป็นที่รู้จักกันดีตลอดเวลาที่ดำรงตำแหน่ง ได้แก่ :** 

*   การบังคับใช้พระราชบัญญัติอินเดีย 1784 เพื่อดูแลและควบคุมดินแดนของอังกฤษในหมู่เกาะอินเดียตะวันออก และควบคุมกิจการของบริษัท 
*   พระราชบัญญัติสหภาพ 1800 รวมราชอาณาจักรบริเตนใหญ่กับราชอาณาจักรไอร์แลนด์เข้าด้วยกัน เพื่อก่อตั้งราชอาณาจักรบริเตนใหญ่และไอร์แลนด์ 
*   นำอังกฤษเข้าสู่สงครามต่อสู้กับฝรั่งเศสในสงครามนโปเลียน

### **2.เซบาสเตียน คูรซ์ / นายกฯ ออสเตรีย (2017-2019, 2020-2021) / อายุ 31 ปี**

**‘เซบาสเตียน คูร์ซ’’** นักการเมืองชาวออสเตรียที่ดำรงตำแหน่งนายกฯ ถึง 2 สมัยตั้งแต่ปี 2017 ในวัย 31 ปี จนถึงปี 2019 และครั้งที่ 2 ปี 2020-2021 

คูรซ์มีความทะเยอทะยานทางการเมืองอย่างมากมาตั้งแต่ก่อนเริ่มอาชีพทางการเมืองของเขา ก่อนจะมาดำรงตำแหน่งนายกฯ เขาเคยเป็นสมาชิกพรรคเยาวชน (JVP) ในปี 2003 ต่อมาได้รับเลือกเป็นประธานพรรคประจำกรุงเวียนนาในปี 2008 และในปี 2011 เขาได้รับแต่งตั้งให้เป็นปลัดกระทรวงมหาดไทยฝ่ายบูรณาการทางสังคม 

ในปี 2013 คูร์ซได้รับเลือกให้ดำรงตำแหน่ง**รัฐมนตรีว่าการกระทรวงการต่างประเทศที่อายุน้อยที่สุดในออสเตรียและในยุโรปเมื่ออายุ 27 ปี** จนกระทั่งในปี 2017 เขาก็ดำรงตำแหน่งประธานพรรคประชาชนออสเตรีย (ÖVP) ตั้งแต่เดือนพฤษภาคม 2017 ก่อนที่พรรคของเขาจะได้ชนะเลือกตั้งในเดือนธันวาคม 2017 จากนั้นคูรซ์จึงขึ้นนั่งเก้าอี้นายกฯ ในวัย 31 ปี 

**สำหรับผลงานเด่นระหว่างดำรงตำแหน่งได้แก่ :** 

*   จัดตั้งรัฐบาลผสมร่วมกับพรรคพรรคเสรีภาพแห่งออสเตรีย (FPÖ / พรรคขวาจัด) ทำให้ออสเตรียกลายเป็น **‘ประเทศเดียวในยุโรปตะวันตกที่มีพรรคขวาจัดทำงานอยู่ในรัฐบาล’**  
*   มีบทบาทในกลุ่มวิแชกราด 4 (Visegrad group) กลุ่มความร่วมมือพันธมิตรทางการเมืองและวัฒนธรรมระหว่าง 4 ประเทศ ได้แก่ ฮังการี สาธารณรัฐเช็ก โปแลนด์ และสโลวาเกีย แม้ว่าออสเตรียจะไม่ได้เป็นสมาชิกของกลุ่มนี้ แต่คูร์ซก็ร่วมประชุมอยู่บ่อยครั้งในประเด็น **‘Islamophobia’ (ความหวาดกลัวอิสลาม)** 
*   อนุมัติกฎหมายที่เรียกร้องให้ **‘ห้ามการสวมเสื้อผ้าที่ได้รับอิทธิพลจากอุดมการณ์หรือศาสนาโดยเฉพาะการคลุมศีรษะแบบอิสลาม’** ในเดือนพฤษภาคม 2019 
*   ออกมาตรการต่อสู้กับลัทธิ **‘อิสลามหัวรุนแรง’**

### **3.ซานนา มาริน / นายกฯ ฟินแลนด์ (2019-2023) / 34 ปี**

**‘ซานนา มาริน’** นักการเมืองชาวฟินแลนด์ที่อายุน้อยที่สุดที่ดำรงตำแหน่งนายกฯ ของฟินแลนด์ในวัย 34 ปี 

มารินเริ่มเข้าร่วมกลุ่มเยาวชนของพรรคสังคมประชาธิปไตยในปี 2006 และ 2 ปีต่อมา เธอได้ลงสมัครชิงที่นั่งในสภาเทศบาลเมืองตัมเปเร แต่การเสนอชื่อครั้งนั้นล้มเหลว มารินจึงลงสมัครอีกครั้งในปี 2012 จนได้รับเลือก และได้รับเลือกให้เป็นประธานสภาในปี 2013 หลังจากนั้นมารินก็ได้เป็นสมาชิกรัฐสภาในปี 2015 

2 ปีต่อมาในปี 2017 เธอได้รับเลือกให้เป็นรองหัวหน้าพรรคสังคมประชาธิปไตยคนแรก และได้รับเลือกตั้งให้เป็นสมาชิกสภาเทศบาลเมืองอีกครั้ง กระทั่งในปี 2019 ก็ดำรงตำแหน่งรัฐมนตรีว่าการกระทรวงคมนาคมและการสื่อสารในช่วงเวลาสั้นๆ จนท้ายที่สุดในเดือนธันวาคม 2019 มารินก็เข้ารับตำแหน่งนายกฯ หลังจากที่ อันต์ติ รินเน หัวหน้าพรรคสังคมประชาธิปไตยลาออก 

**สำหรับผลงานเด่นระหว่างดำรงตำแหน่งได้แก่ :** 

*   ตอบสนอง และรับมือกับการระบาดของโควิด-19 อย่างรวดเร็ว ด้วยการประกาศภาวะฉุกเฉินกำหนดมาตรการควบคุมชายแดนอย่างเข้มงวด ปิดโรงเรียน กำหนดมาตรการเว้นระยะห่างทางสังคม รวมถึงบังคับใช้มาตรการล็อกดาวน์ทางเศรษฐกิจและสังคม 
*   ให้เงินทุนสนับสนุนด้านการแพทย์ ช่วยเหลือธุรกิจและบุคคลต่างๆ ในช่วงวิกฤต จนเศรษฐกิจฟื้นตัวได้เร็วกว่าประเทศอื่นๆ ในยุโรปหลายประเทศ ทำให้มารินได้รับคำชมอย่างกว้างขวางถึงการจัดการวิกฤตนี้ได้อย่างมั่นใจ 
*   พาฟินแลนด์เข้าร่วมเป็นสมาชิกนาโต (NATO) ได้สำเร็จเมื่อปี 2023 

### **4.กาเบรียล อัตตัล / นายกฯ ฝรั่งเศส (มกราคม 2024-ปัจจุบัน) / 34 ปี**

**‘กาเบรียล อัตตัล’** นักการเมืองชาวฝรั่งเศสที่เพิ่งดำรงตำแหน่งนายกฯ ไปหมาดๆ เมื่อเดือนมกราคม 2024 จากพรรคเรอเนสซองซ์ ในวัย 34 ปี 

อัตตัล ถือเป็นนักการเมืองที่ได้เลื่อนตำแหน่งทางการเมืองอย่างรวดเร็วหลังจากได้รับเลือกให้เป็นสมาชิกรัฐสภาในเดือนมิถุนายน 2017 และได้เป็นรัฐมนตรีช่วยว่าการกระทรวงศึกษาธิการแห่งชาติและเยาวชนในปี 2018 ซึ่งทำให้เขาเป็นบุคคลที่อายุน้อยที่สุดที่รับราชการในรัฐบาลฝรั่งเศส หลังจากนั้นอัตตัลก็เป็นทั้งโฆษกรัฐบาลในปี 2020, รัฐมนตรีว่าการกระทรวงการดำเนินการสาธารณะและการบัญชีในปี 2022, และรัฐมนตรีว่าการกระทรวงศึกษาธิการแห่งชาติและเยาวชนในปี 2023 

ท่ามกลางวิกฤตการณ์รัฐบาลครั้งใหญ่ เอ็มมานูเอล มาครง ประธานาธิบดีฝรั่งเศส จึงแต่งตั้งให้อัตตัลขึ้นดำรงตำแหน่งนายกฯ แทน เอลิซาเบธ บอร์น เมื่อวันที่ 9 มกราคม 2024 ทำให้เขากลายเป็นนายกฯ ที่อายุน้อยที่สุดของฝรั่งเศส และเป็นนายกฯ คนแรกที่เปิดเผยตัวตนว่าเป็นเกย์ 

ปัจจุบันอัตตัลขอลาออกจากตำแหน่งอย่างเป็นทางการเมื่อวันที่ 16 ก.ค. 2024 แต่มาครงขอให้เขาอยู่รักษาการณ์ต่อไปก่อน 

**สำหรับผลงานเด่นก่อนดำรงตำแหน่งได้แก่ :** 

*   อัตตัลได้รับยกย่องว่าเป็นหนึ่งในสมาชิกรัฐสภารุ่นใหม่ที่มีความสามารถมากที่สุด 
*   ระหว่างดำรงตำแหน่งรัฐมนตรีว่าการกระทรวงศึกษาธิการแห่งชาติและเยาวชนในปี 2023 อัตตัลได้เสนอมาตรการภายใต้หลัก **‘รัฐฆาราวาส’** ของฝรั่งเศส (Laïcité / รัฐที่เป็นกลางต่อทุกศาสนา) โดยห้ามสวมชุดอาบายะ (abaya) หรือชุดคลุมหลวมๆ แบบอิสลามในโรงเรียนรัฐบาลของฝรั่งเศส เพื่อลดความตึงเครียดระหว่างรัฐและชนกลุ่มน้อยชาวมุสลิม 

### **5.จาซินดา อาร์เดิร์น / นายกฯ นิวซีแลนด์ (2017-2023) / 37 ปี**

**‘จาซินดา อาร์เดิร์น’** เป็นนายกฯ ที่อายุน้อยที่สุดของนิวซีแลนด์ในรอบกว่า 150 ปี และเป็นนายกฯ หญิงคนที่ 3 ของประเทศ 

อาร์เดิร์นเริ่มต้นเข้าสู่สายการเมืองหลังจากเรียนจบในปี 2001 ด้วยการเข้าทำงานตำแหน่งนักวิจัยในสำนักนายกรัฐมนตรีเมื่อครั้ง เฮเลน คลาร์ก ยังดำรงตำแหน่งนายกฯ ต่อมาในปี 2005 เธอได้ออกหาประสบการณ์จากต่างประเทศย้ายมาทำงานที่กรุงลอนดอนในตำแหน่งที่ปรึกษาประจำสำนักคณะรัฐมนตรีสหราชอาณาจักรในสมัยนายกฯ โทนี่ แบลร์ เป็นเวลา 2 ปีครึ่ง 

ในปี 2007 อาร์เดิร์นได้รับเลือกเป็นประธานสหภาพเยาวชนสังคมนิยมนานาชาติ (IUSY) ซึ่งตำแหน่งดังกล่าวทำให้เธอได้เดินทางไปยังจุดหมายปลายทางต่างๆ เช่น แอลจีเรีย จีน อินเดีย อิสราเอล จอร์แดน และเลบานอน จนกระทั่งปี 2008 อาร์เดิร์นก็เข้าสู่สภาผู้แทนราษฎรในฐานะสมาชิกที่อายุน้อยที่สุดในวัยเพียง 28 ปี 

ต่อมาในปี 2011 อาร์เดิร์นลงชิงที่นั่ง ส.ส.เขตออกแลนด์ แข่งกับ นิกกี เคย์ จากพรรคแห่งชาตินิวซีแลนด์ แต่ก็แพ้ไปอย่างหวุดหวิด จนในปี 2014 ก็วนกลับมาเจอเคย์อีกครั้งแล้วก็แพ้อีก หลังจากนั้นไม่นานอาร์เดิร์นก็กลับมาทำงานในสภาอีกครั้งในฐานะ ส.ส.จากพรรคแรงงาน และนั่นทำให้เธอเป็นที่รู้จักมากขึ้น 

ในที่สุดปี 2017 นับว่าเป็นปีทองของอาร์เดิร์นหลังได้รับชัยชนะอย่างถล่มทลายในการเลือกตั้งซ่อมของสภาผู้แทนราษฎรเขตเมาท์อัลเบิร์ต จากนั้นเธอก็ได้ขึ้นเป็นหัวหน้าพรรคหลังจาก แอนดรูว์ ลิตเทิล ลงจากตำแหน่ง และกลายเป็นอาร์เดิร์นที่เป็นแคนดิเดตจากพรรคแรงงานที่สามารถชนะการเลือกตั้งในเดือนกันยายน 2017 ได้ 

**สำหรับผลงานเด่นระหว่างดำรงตำแหน่งได้แก่ :** 

*   เรียกร้องให้เปลี่ยนแปลงกฎหมายปืนหลังเกิดเหตุกราดยิงที่มัสยิดอัลนูร์ เมืองไครสต์เชิร์ช ในปี 2019 
*   สนับสนุนการสมรสระหว่างเพศเดียวกัน นอกจากนี้ในปี 2018 อาร์เดิร์นยังกลายเป็นนายกฯนิวซีแลนด์คนแรกที่เข้าร่วมเดินขบวนไพรด์พาเรด 
*   สนับสนุนการลดอัตราจำนวนผู้อพยพเข้าประเทศเหลือราวปีละ 20,000–30,000 คน 
*   การควบคุมการระบาดของโควิด-19 ระลอกแรกได้อย่างรวดเร็วและทั่วถึง โดยที่ไม่มีผู้ติดเชื้อเลยประมาณ 100 วัน 
*   สนับสนุนทางออกสองรัฐเพื่อคลี่คลายปัญหาความขัดแย้งระหว่างอิสราเอล–ปาเลสไตน์

Credit:
- พิมณัฐฐา เขื่อนเพ็ชรต์
- สังกาส นารักษ์


========================================

ID: 18879
Title: ‘ประธานสภาฯ’ นำชื่อ ‘แพทองธาร’ ขึ้นทูลเกล้าฯ แล้ว
Slug: wan-muhamad-noor-presented-the-name-paetongtarn-to-his-majesty-the-king
Published At: 2024-08-16 18:09:29
Locale: th
Excerpt: ‘วันมูหะมัดนอร์ มะทา’ ประธานสภาฯ นำชื่อ ‘แพทองธาร ชินวัตร’ นายกรัฐมนตรี ขึ้นทูลเกล้าฯ แล้ว 
Category: การเมือง, politics
Tags: 

Highlights:
- ‘วันมูหะมัดนอร์ มะทา’ ประธานสภาฯ นำชื่อ ‘แพทองธาร ชินวัตร’ นายกรัฐมนตรี ขึ้นทูลเกล้าฯ แล้ว 

Content:

ผู้สื่อข่าวรายงานว่า ภายหลังจากที่ประชุมสภาผู้แทนราษฎร มีมติเห็นชอบให้ **แพทองธาร ชินวัตร** หัวหน้าพรรคเพื่อไทย เป็นนายกรัฐมนตรี คนที่ 31

**วันมูหะมัดนอร์ มะทา** ประธานสภาผู้แทนราษฎร ก็เผยว่า ได้ลงนามในหนังสือ มอบให้เจ้าหน้าที่สภาผู้แทนราษฎร นำไปส่งยังสำนักพระราชวัง เพื่อนำชื่อของ แพทองธาร ขึ้นทูลเกล้าฯ ตามขั้นตอนเรียบร้อยแล้ว หลังจากนี้ รอการโปรดเกล้าฯ ซึ่งจะมีการแจ้งมายังสำนักงานเลขาธิการสภาผู้แทนราษฎร อีกครั้ง

### **กำหนดการพิธีรับสนองพระบรมราชโองการโปรดเกล้าฯ ‘แพทองธาร ชินวัตร’ เป็นนายกฯ คนที่ 31**

ผู้สื่อข่าวรายงานว่า ในวันอาทิตย์ที่ 18 ส.ค.นี้ ร.ต.ต.อาพัทธ์ สุขะนันท์ เลขาธิการสภาผู้แทนราษฎร จะอัญเชิญพระบรมราชโองการโปรดเกล้าโปรดกระหม่อม แต่งตั้ง แพทองธาร ชินวัตร เป็นนายกรัฐมนตรี คนที่ 31 เดินทางมาถึงที่อาคารวอยซ์ สเปซ โดยจะมี สส.พรรคเพื่อไทย และตัวแทนจากพรรคร่วมรัฐบาล เข้าร่วมพิธีด้วย

จากนั้น เลขาธิการสภาผู้แทนราษฎร จะอ่านพระบรมราชโองการโปรดเกล้าโปรดกระหม่อมแต่งตั้งนายกรัฐมนตรี คนที่ 31

สำหรับกำหนดการรับสนองพระบรมราชโองการโปรดเกล้าโปรดกระหม่อมแต่งตั้งนายกรัฐมนตรีคนที่ 31 นั้น

*   เวลา 07.30 น. แกนนำพรรคเพื่อไทย สส.พรรคเพื่อไทย รับประทานอาหารเช้าร่วมกันที่ห้องอาหาร
*   เวลา 08.30 น. พร้อมกันที่โถงอาคารวอยซ์ สเปซ
*   เวลา 09.00 น. พร้อมกันตั้งแถวรอรับพระบรมราชโองการโปรดเกล้าโปรดกระหม่อมแต่งตั้งนายกรัฐมนตรี คนที่ 31

Credit:
- กองบรรณาธิการ SPACEBAR
- สังกาส นารักษ์


========================================

ID: 18876
Title: ดูบอลแอปฯ ไหนดี งงไปหมด! สรุปแฟนบอลต้องเลือกแอปฯ ไหนและต่างกันยังไง? 
Slug: football-package-make-fans-confused
Published At: 2024-08-16 18:00:00
Locale: th
Excerpt: เปิดฤดูกาลไปหนึ่งลีกแล้วสำหรับฟุตบอลซีซัน 2024/25 นั่นก็คือลีกไทยบ้านเรา รีโว่ ไทยลีก หรือ ไทยลีก 1 ที่คิกออฟกันไปตั้งแต่อาทิตย์ที่ผ่านมา สำหรับสัปดาห์นี้น่าจะเป็นลีกที่แฟนบอลชาวไทยหลายคนรอคอยเพราะ ‘พรีเมียร์ลีก’ อังกฤษจะเริ่มประเดิมสนามกันในค่ำคืนนี้ แต่ก่อนจะไปถึงเวลานั้น เชื่อว่ามีแฟนบอลไม่น้อยที่กำลังปวดหัวหรือมึนตึ้บกับการสมัครแพ็กเกจเพื่อรับชมการถ่ายทอดสดในฤดูกาลนี้อยู่อย่างแน่นอน 
Category: กีฬา, sport
Tags: 

Highlights:
- สัปดาห์นี้ ‘พรีเมียร์ลีก’ อังกฤษ กลับมาอีกครั้งโดยจะเริ่มประเดิมสนามกันในค่ำคืนนี้ 
- แต่ก่อนจะไปถึงเวลานั้น เชื่อว่ามีแฟนบอลไม่น้อยที่กำลังปวดหัวหรือมึนตึ้บกับการสมัครแพ็กเกจเพื่อรับชมการถ่ายทอดสดในฤดูกาลนี้อยู่อย่างแน่นอน 
- วันนี้เราจึงขออาสาหาคำตอบมาคลายความสงสัยให้ทุกคน 

Content:

เปิดฤดูกาลไปหนึ่งลีกแล้วสำหรับฟุตบอลซีซัน 2024/25 นั่นก็คือลีกไทยบ้านเรา รีโว่ ไทยลีก หรือ ไทยลีก 1 ที่คิกออฟกันไปตั้งแต่อาทิตย์ที่ผ่านมา สำหรับสัปดาห์นี้น่าจะเป็นลีกที่แฟนบอลชาวไทยหลายคนรอคอยเพราะ ‘พรีเมียร์ลีก’ อังกฤษจะเริ่มประเดิมสนามกันในค่ำคืนนี้กับคู่ระหว่าง ‘ปีศาจแดง’ แมนเชสเตอร์ ยูไนเต็ด เปิดโรงละครแห่งความฝัน โอลด์ แทรฟฟอร์ด รับการมาเยือนของ ‘เจ้าสัวน้อย’ ฟูแล่ม เวลาตีสอง และมีบิ๊กแมตช์ตั้งแต่นัดแรกในคืนวันอาทิตย์ ระหว่าง เชลซี พบ แมนเชสเตอร์ ซิตี้ เวลา 22.30 น.  

แต่ก่อนจะไปถึงเวลานั้น เชื่อว่ามีแฟนบอลไม่น้อยที่กำลังปวดหัวหรือมึนตึ้บกับการสมัครแพ็กเกจเพื่อรับชมการถ่ายทอดสดในฤดูกาลนี้อยู่อย่างแน่นอน โดยผู้ที่ใช้บริการระบบเคเบิลทีวีหรือจานดาวเทียมรายเดือนอาจจะไม่มีปัญหาอะไรเท่าไหร่ เพราะจ่ายราคาไหนต่อเดือนเมื่อปีที่แล้ว ปีนี้จ่ายราคาคล้ายๆ เดิมก็ดูได้ปกติ แต่ในส่วนของแอปฯ อาจจะมีงงงวยบ้าง เพราะผู้เขียนเองก็แอบสับสนไม่แพ้กัน กับการที่มีแอปพลิเคชันใหม่เพิ่มขึ้นมาเป็นตัวเลือก ซึ่งจริงๆ แล้วอาจจะเป็นการเพิ่มความสะดวกให้กับผู้ชมแบบเราๆ แต่มันก็แอบมีหลุมเล็กๆ ที่อาจจะทำให้งงจนเกิดผิดพลาดหลังสมัครไปแล้วด้วยเช่นกัน จะเป็นอย่างไร วันนี้เราหาคำตอบมาให้ครับ 

เท้าความกันก่อนว่าสำหรับแอปพลิเคชันดั้งเดิมที่เราคุ้นหน้าคุ้นตากันอยู่แล้วอย่าง TrueID ยังเหมือนเดิมแทบทุกประการ กล่าวคือใครที่สมัครทางนี้ก็จะรับชมได้ผ่านช่องทางทั้งหมดของ  TrueID ไม่ว่าจะเป็น กล่องทีวี, เว็บไซต์, มือถือ และ แท็บเล็ต แต่ที่ทำให้หลายคนงงกันก็คือแอปพลิเคชันใหม่อย่าง TrueVisions NOW ที่จริงๆ เริ่มโฆษณามาตั้งแต่ช่วงฟุตบอลยูโร 2024 แล้ว ส่วนความงงที่ว่านั่นก็คือ พอมีสองเแอปฯ แบบนี้ แฟนบอลจะเลือกแอปฯ ไหนดี และเมื่อสมัครไปแล้วดูได้ทั้งคู่ไหม ซึ่งนี่เป็นคำถามยอดฮิตที่คนถามกันตามช่องทางของหลายๆ เพจ 

โดยคำตอบที่เราลองหามาแล้วเป็นแบบนี้ครับ แอปพลิเคชัน TrueVisions NOW ไม่มีความเกี่ยวข้องใดๆ กับทาง TrueID แม้ว่าตอนเราล็อกอิน TrueVisions NOW จะให้ใส่เลขเบอร์โทรของ TrueID ก็ตาม ดังนั้นไม่ว่าเราจะสมัครแพ็กเกจบอลรายการใดก็ตาม เช่น ไทยลีก และ พรีเมียร์ลีก ถ้าสมัครผ่าน TrueID ก็จะรับชมได้แค่ช่องทางของ TrueID เท่านั้น ไม่สามารถดูผ่าน TrueVisions NOW ได้ และถ้าสมัครผ่าน TrueVisions NOW ก็เช่นกันคือดูทาง TrueID ไม่ได้ ทีนี้ข้อดีหรือข้อเสียของแต่ละแอปฯ คืออะไร สำหรับแอปฯ ใหม่อย่าง TrueVisions NOW น่าจะดูได้อย่างไหลลื่นกว่า โดยเฉพาะคนที่ชอบเปลี่ยนช่องไปมา ดูหลายๆ คู่พร้อมกันจะไม่เจอโฆษณาคั่นเหมือนกับ TrueID และมีฟังก์ชัน Time Shift คือการย้อนไปดูช็อตที่อยากดูได้เลยแม้จะอยู่ระหว่างการถ่ายทอดสดก็ตาม และอีกข้อดีเล็กๆ ของ TrueVisions NOW ก็คือคอบอลที่ชอบดูลีกอื่นๆ ด้วย หรือใครอยากดูกีฬาอื่นๆ อย่าง Formula 1 แพ็กเกจ beIN SPORTS จะถูกกว่าทางฝั่ง TrueID นิดหน่อย 

มาถึงตรงนี้คงต้องบอกว่าอยู่ที่ความสะดวกของแต่ละคนเลยครับ ใครสะดวกผ่านทาง TrueID ที่บ้านรับชมผ่านกล่องทีวี TrueID TV Box อยู่แล้วก็สมัครผ่าน TrueID แต่ถ้าใครใช้สมาร์ททีวีรุ่นที่รองรับแอปฯ TrueVisions NOW ก็สมัครผ่านช่องทางของ TrueVisions NOW เพราะราคาแพ็กเกจถ้าไม่ใช่ beIN SPORTS ก็จะเท่ากันหมดทั้งบอลไทยและพรีเมียร์ลีกตามที่เราเห็นกันในโฆษณา จำไว้อย่างเดียวว่าทั้งสองแอปฯ ดูร่วมกันไม่ได้แค่นั้นพอครับ ดังนั้นสะดวกช่องทางไหนเลือกช่องทางนั้น เลือกดูฟุตบอลแบบถูกลิขสิทธิ์กันครับ ได้คุณภาพที่ดีกว่าและไม่เสียอารมณ์แน่นอน

Credit:
- อรรถกร กมลวัธน์
- สังกาส นารักษ์


========================================

ID: 18878
Title: ‘ไทยสร้างไทย’ ตั้ง คกก. สอบวินัยร้ายแรง 6 สส. โหวตหนุนอิ๊งค์ 
Slug: thaisangthaiparty-16-aug-2024
Published At: 2024-08-16 17:52:23
Locale: th
Excerpt: ‘ไทยสร้างไทย’ ตั้งคณะกรรมการสอบวินัยร้ายแรง 6 สส. โหวตหนุน ‘อิ๊งค์’ นั่งนายกฯ ลั่นเอาไปหมดพรรคก็ไม่แคร์ ย้ำจุดยืนเป็นฝ่ายค้าน ยันพรรคไม่มีการละคร ส่วนใครจะเล่นละครเพื่อให้พรรคขับออก ขอให้รอดูต่อไป 

Category: การเมือง, politics, การเมืองระดับชาติ, national
Tags: 

Highlights:
- ‘ไทยสร้างไทย’ ตั้งคณะกรรมการสอบวินัยร้ายแรง 6 สส. โหวตหนุน ‘อิ๊งค์’ นั่งนายกฯ 
- ลั่นเอาไปหมดพรรคก็ไม่แคร์ ย้ำจุดยืนเป็นฝ่ายค้าน 
- ยันพรรคไม่มีการละคร ส่วนใครจะเล่นละครเพื่อให้พรรคขับออก ขอให้รอดูต่อไป 



Content:

**คุณหญิงสุดารัตน์ เกยุราพันธุ์ หัวหน้าพรรคไทยสร้างไทย** ให้สัมภาษณ์หลังเรียกประชุมกรรมการบริหารพรรคด่วนเมื่อช่วงบ่ายที่ผ่านมา เพื่อหารือกรณี **6 สส. ของพรรค ไปโหวตหนุน แพทองธาร ชินวัตร** เป็นนายกรัฐมนตรี โดยไม่แจ้งให้กรรมการบริหารพรรคทราบก่อน 

โดย คุณหญิงสุดารัตน์ ได้กล่าวขอโทษประชาชนและผู้สนับสนุนพรรคต่อกรณีที่เกิดขึ้น และส่วนตัวรู้สึกผิดหวังต่อ สส. ทั้ง 6 คน เช่นกัน พร้อมย้ำจุดยืนว่าพรรคไทยสร้างไทยขอยืนหยัดเป็นฝ่ายค้านต่อไป 

ช่วงหนึ่งผู้สื่อข่าวได้ถามว่าเหตุการณ์ที่เกิดขึ้นถูกมองว่าเป็นการละคร คุณหญิงสุดารัตน์ ยืนยันว่าพรรคไทยสร้างไทยไม่มีการละคร ส่วนใครจะเล่นละครเพื่อให้พรรคขับออกขอให้รอดูต่อไป พร้อมบอกว่าต่อให้เอาไปหมดทั้งพรรคก็ไม่แคร์ เพราะเธอจะยังคงยืนหยัดเพื่อพรรคไทยสร้างไทยต่อไป 

สำหรับมติของที่ประชุมเบื้องต้น เห็นชอบให้ **ตั้งคณะกรรมการสอบวินัยและจริยธรรมร้ายแรงกับ สส. ทั้ง 6 คน** และมีมติไม่สนับสนุนให้ สส. ทั้ง 6 คน ดำรงตำแหน่งใดๆ ในสัดส่วนของพรรคไทยสร้างไทย จนกว่ากรรมการวินัยและจริยธรรมจะสอบสวนการกระทำเสร็จสิ้น โดย **สส. ทั้ง 6 คน ประกอบด้วย**

1.  **ชัชวาล แพทยาไทย สส.ร้อยเอ็ด**
2.  **รำพูน ตันติวณิชชานนท์ สส.อุบลราชธานี**
3.  **ฐากร ตันฑสิทธิ์ สส.บัญชีรายชื่อ**
4.  **สุภาพร สลับศรี สส.ยโสธร**
5.  **หรั่ง ธุระพล สส.อุดรธานี**
6.  **อดิศักดิ์ แก้วมุงคุณทรัพย์ สส.อุดรธานี**

นอกจากนี้ พรรคไทยสร้างไทย ยังออกแถลงการณ์ชี้แจงเรื่องที่เกิดขึ้นว่า ตามที่ปรากฏว่า**สมาชิกสภาผู้แทนราษฎรของพรรคไทยสร้างไทย จำนวน 6 คน ได้ลงมติเห็นชอบในการเลือกบุคคลผู้สมควรได้รับแต่งตั้งเป็นนายกรัฐมนตรีจากฝั่งรัฐบาล** ทั้งที่พรรคไทยสร้างไทยเป็นพรรคฝ่ายค้าน **ถือเป็นการขัดต่อจุดยืนของพรรคและมารยาทในการเป็นพรรคร่วมฝ่ายค้านอย่างร้ายแรง**

พรรคไทยสร้างไทย ยืนยันว่าเรายึดมั่นต่อหลักการประชาธิปไตยอันมีพระมหากษัตริย์ทรงเป็นประมุข และยืนหยัดต่อการทำงานร่วมกันกับพรรคร่วมฝ่ายค้าน การที่ สส. ของพรรคจำนวน 6 คนดังกล่าว ได้ลงมติขัดต่อแนวทางการทำงานของพรรคร่วมฝ่ายค้านและพรรคไทยสร้างไทย ถือว่าเป็นพฤติกรรมที่ไม่เหมาะสมเป็นอย่างยิ่ง

พรรคไทยสร้างไทย เห็นว่านักการเมืองที่ดีต้องยึดมั่นในความสุจริต ถือความถูกต้อง และต้องซื่อสัตย์ต่อประชาชนและหน้าที่ ที่ประชาชนมอบหมายเป็นสิ่งสำคัญ **พรรคไทยสร้างไทย รู้สึกผิดหวังและเสียใจเป็นอย่างยิ่งต่อการกระทำของสมาชิกสภา ผู้แทนราษฎรทั้ง 6 คน** โดยเฉพาะท่านหัวหน้าพรรคคือคุณหญิงสุดารัตน์ เกยุราพันธุ์ ที่ได้ทุ่มเทแรงกายใจอย่างสุดความสามารถ จนบุคคลเหล่านี้ได้เป็น สส. ทั้งที่ส่วนมากได้เคยลงสมัครในนามพรรคการเมืองอื่นมาแล้วแต่ไม่ได้รับเลือกตั้ง จนได้มาเป็น สส. สมัยแรกจากการทุ่มเทของคุณหญิงสุดารัตน์ฯ และพรรคไทยสร้างไทย

ดังนั้น **กรรมการบริหารพรรคไทยสร้างไทยจึงมีมติให้กรรมการวินัยและจริยธรรมสอบสวนการกระทำที่ฝ่าฝืนต่ออุดมการณ์ของพรรคอย่างร้ายแรง** ตามข้อบังคับของพรรคไทยสร้างไทย รวมทั้ง**มีมติเบื้องต้นไม่สนับสนุนให้ สส. ทั้ง 6 คน ดำรงตำแหน่งใด ๆ ในสัดส่วนของพรรคไทยสร้างไทย** จนกว่ากรรมการวินัยและจริยธรรมจะสอบสวนการกระทำเสร็จสิ้น โดยคณะกรรมการวินัยและจริยธรรมของพรรค จะเรียก สส. ทั้ง 6 คน มาสอบสวนและแถลงถึงผลการสอบสวนต่อพี่น้องประชาชนให้ทราบอีกครั้ง

ท้ายที่สุดนี้ **พรรคไทยสร้างไทย ขอโทษต่อพี่น้องประชาชนและพรรคร่วมฝ่ายค้านอีกครั้งหนึ่ง**

Credit:
- กองบรรณาธิการ SPACEBAR


========================================

ID: 18877
Title: ‘ทักษิณ’ ปลื้ม ‘อิ๊งค์’ นั่งนายกฯ ก่อนเป็น ‘อัลไซเมอร์’ 
Slug: paetongtarn-gave-a-press-conference-after-voted-as-prime-minister
Published At: 2024-08-16 17:31:06
Locale: th
Excerpt: ‘อุ๊งอิ๊ง’ เสียงสั่นเครือ แถลงข่าวยอมรับตื่นเต้นกว่าทุกครั้ง ย้ำจะทำหน้าที่อย่างเต็มความสามารถ เผย ‘ทักษิณ’ ยินดี-แซวได้เห็น ‘ลูกสาว’ นั่งนายกฯ ก่อนเป็น ‘อัลไซเมอร์’ แจงยังไม่มีคุยเก้าอี้ ‘ครม.แพทองธาร’ ต้องรอขั้นตอนโปรดเกล้าฯ ก่อน
Category: การเมือง, politics
Tags: 

Highlights:
- ‘อุ๊งอิ๊ง’ เสียงสั่นเครือ แถลงข่าวยอมรับตื่นเต้นกว่าทุกครั้ง ย้ำจะทำหน้าที่อย่างเต็มความสามารถ 
- เผย ‘ทักษิณ’ ยินดี-แซวได้เห็น ‘ลูกสาว’ นั่งนายกฯ ก่อนเป็น ‘อัลไซเมอร์’
- ยังไม่มีคุยเก้าอี้ ‘ครม.แพทองธาร’ ต้องรอขั้นตอนโปรดเกล้าฯ ก่อน

Content:

**‘แพทองธาร ชินวัตร’** ว่าที่นายกรัฐมนตรี แถลงข่าวหลังสภาผู้แทนราษฏรให้ความเห็นชอบ เป็นนายกรัฐมนตรีคนที่ 31 ว่า วันนี้ต้องขอขอบพระคุณทุกเสียงโหวตจากตัวแทนประชาชนทุกท่าน ตนเองและทีมงานจะทำหน้าที่อย่างเต็มความสามารถ ไม่ว่าจะเป็นหน้าที่อะไรก็ตามที่ได้รับมอบหมาย และขอขอบพระคุณนายกฯ เศรษฐา ทวีสิน ที่ได้ทำงานหนักมาตลอดเกือบ 1 ปีเต็ม และแน่นอนว่า เราทุกคนจะพร้อมทำงานหนักเพื่อพี่น้องประชาชนต่อไป  

เมื่อถามถึงความตั้งใจแรกที่จะทำ จะมีการสานต่อนโยบายของ ‘รัฐบาลเศรษฐา’ หรือไม่ แพทองธาร กล่าวว่า ขอรอให้มีการโปรดเกล้าฯ ถึงจะขอพูดเรื่องของการบริหารราชการอีกที วันนี้ตั้งใจมาเพื่อขอบคุณทุกคะแนนโหวต และวันนี้รู้สึกตื่นเต้น ปกติเวลาพูดกับไมโครโฟนจะไม่รู้สึกตื่นเต้นมาก แต่วันนี้ตื่นเต้นมากจริง ๆ

ส่วนใครเป็นคนแรกที่แสดงความยินดีด้วยดี แพทองธาร ตอบว่า _“เมื่อสักครู่อยู่กับสามี, พี่ชาย และพี่สาว”_

เมื่อถามต่อไปว่า คุณพ่อ-คุณแม่ **‘ทักษิณ ชินวัตร’** และ **‘คุณหญิงพจมาน ดามาพงศ์’** แสดงความยินดีอย่างไรบ้าง แพทองธาร ตอบว่า “เมื่อสักครู่ได้โทรคุยกันแล้ว เพราะไม่ได้อยู่ด้วยกันที่นี่”

จากนั้น แพทองธาร ได้กล่าวกับสื่อมวลชนว่า ขอหายใจลึก ๆ ก่อน เพราะวันนี้รู้สึกตื่นเต้นมาก ขึ้นเวทีมาก็บ่อย ก็ไม่ทราบเหมือนกันว่าทำไมวันนี้ตื่นเต้นมาก

กระทั่ง แพทองธาร ไม่สามารถพูดต่อได้ จึงหันไปหาหันไปถามบรรดาแกนนำและ สส.พรรคเพื่อไทย ที่มายืนร่วมให้กำลังใจในการแถลงข่าว ว่า _“จะทำอย่างไรดี?”_ ทำให้ สส.ที่อยู่ข้างหลังบอกว่าใจเย็น ๆ พร้อมปรบมือให้กำลังใจ

จากนั้น แพทองธาร หันกลับมาให้สัมภาษณ์กับสื่อมวลชนต่อ ถึงการพูดคุยกับ ทักษิณ ว่า _**“เมื่อสักครู่ได้คุยกับคุณพ่อ ไม่ได้โทรมาธรรมดา แต่ได้ FaceTime มา คุณพ่อก็บอกว่า เมื่อได้รับโปรดเกล้าฯ แล้ว ขอให้ทำงานให้เต็มที่ และมีการแซวว่า ก็ดีใจที่มีหวังว่าจะได้เห็นลูกสาวได้รับตำแหน่งก่อนที่จะเป็นอัลไซเมอร์ เพราะท่านบอกว่า ท่านอายุเยอะแล้ว ซึ่งเป็นการพูดกันเล่น ๆ เป็นกำลังใจให้กันเสมอ”**_

ส่วนคุณแม่ อย่างที่ทุกคนทราบว่า เป็นห่วงตลอด โทรมาก็พูดว่า ทานข้าวหรือยัง ซึ่งเป็นช่วงระหว่างที่ตนรับโทรศัพท์คุณแม่ ก็รับประทานอาหารอยู่พอดี คุณแม่ก็บอกว่า ขอให้เคี้ยวดี ๆ ก็ได้บอกคุณแม่ว่า จะดูแลตัวเองให้ดี

เมื่อถามถึงแรงกดดันในการเข้ามาทำหน้าที่นายกรัฐมนตรี แพทองธาร กล่าวว่า ความกดดัน เราสามารถจัดการกับมันได้ ส่วนเรื่องการทำงาน ในความคิดของตนเอง ตั้งแต่ก้าวเข้ามาทำงานการเมือง ไม่เคยคิดว่าตัวเองเป็นคนที่ดีที่สุด เก่งที่สุดในห้อง แต่คิดเสมอว่า เรามีแรงผลักดันที่ชัดเจน และเรามีทีมที่ดี ตนเองโชคดีที่ทีมเข้มแข็ง มีประสบการณ์ และคิดไปในแนวทางเดียวกันกับเรา ซึ่งให้ค่ากับตรงนี้มาก และไม่ว่าจะอยู่ตำแหน่งตรงไหนก็ตาม เมื่อเรามีทีมที่ดีเราก็จะทำให้ประสบความสำเร็จได้

เมื่อถามว่า มีแนวคิดที่จะนั่งตำแหน่งนายกรัฐมนตรีควบรัฐมนตรีว่าการกระทรวงกลาโหมหรือไม่ แพทองธาร กล่าวว่า **ขอให้ได้รับการโปรดเกล้าฯ ก่อน ตอนนี้ยังไม่อยากลงรายละเอียดอะไรมากในเรื่องของ ครม.** จึงขออนุญาตออกตัวกับสื่อมวลชนเลยว่า ที่มาพูดวันนี้ มาในฐานะหัวหน้าพรรคเพื่อไทย

แพทองธาร ยังตอบคำถามสื่อต่างประเทศ ถึงประเด็นคำวินิจฉัยของศาลรัฐธรรมนูญ ว่า ตอนนั้นอยู่บนเครื่องบิน กำลังเดินทางกลับมาจากประเทศจีน เมื่อได้ทราบข่าวก็รู้สึกเสียใจ ซึ่งเมื่อกลับมาถึงประเทศไทย ได้มีการพูดคุยกับ เศรษฐา, ครอบครัว รวมถึงคนในพรรค ว่าถึงเวลาแล้วที่จะต้องทำอะไรสักอย่างให้กับประเทศและพรรค แล้วหวังว่าจะทำให้ดีที่สุดเพื่อให้ประเทศสามารถเดินหน้าไปได้ ทำให้ประชาชนมั่นใจ สร้างโอกาส และยกระดับคุณภาพชีวิต นี่คือสิ่งที่พยายามจะทำ อย่างไรก็ตาม วันนี้รู้สึกดีใจมาก

จะทำให้ดีที่สุดในทุก ๆ วัน กับโอกาสที่ได้รับ และคิดว่าทำได้แน่นอน ยังมีสิ่งต่าง ๆ มากมายที่เกิดขึ้นรอบตัว แต่ก็จะทำให้ดีที่สุดและคิดอยู่เสมอ ไม่ว่าอะไรจะเกิดขึ้นจะผ่านไปมันไปได้ด้วยดี

ระหว่างแถลงข่าว ปิฎก สุขสวัสดิ์ สามี, พานทองแท้ ชินวัตร พี่ชาย, พินทองทา ชินวัตร คุณากรวงศ์ พี่สาว ก็มาให้กำลังใจอยู่ด้านข้าง โดยบางช่วง พี่ชายและพี่สาวมีน้ำตาคลอด้วย

Credit:
- กองบรรณาธิการ SPACEBAR
- ศุภกิจ พิทักษ์บ้านโจด


========================================

ID: 18875
Title: สมาคมนักข่าวฯ ร่อนแถลงการณ์กังวล ‘บิ๊กป้อม’ คุกคามสื่อ  
Slug: the-journalists-association-issued-a-statement-on-the-case-of-gen-prawit
Published At: 2024-08-16 17:13:58
Locale: th
Excerpt: สมาคมนักข่าวฯ ออกแถลงการณ์ แสดงความกังวลกรณี ‘พล.อ.ประวิตร’ มีพฤติกรรมเข้าข่ายคุกคามสื่อ หลังตบหัวนักข่าวขณะถามเรื่องโหวตนายกฯ เรียกร้องให้เกียรติ ‘สื่อมวลชน’ผู้ปฏิบัติหน้าที่ด้วย 

Category: การเมือง, politics, การเมืองระดับชาติ, national
Tags: 

Highlights:
- สมาคมนักข่าวฯ ร่อนแถลงการณ์กังวล ‘บิ๊กป้อม’ คุกคามสื่อ  


Content:

กรณี **พล.อ.ประวิตร วงษ์สุวรรณ หัวหน้าพรรคพลังประชารัฐ** แสดงพฤติกรรมใช้ความรุนแรงกับสื่อมวลชนหลังตั้งคำถามกรณี **‘แพทองธาร ชินวัตร’ หัวหน้าพรรคเพื่อไทย** ได้รับการโหวตจากที่ประชุมสภาฯ เป็นนายกรัฐมนตรี พร้อมย้อนถาม ถามอะไรๆ ไม่รู้ 

สมาคมนักข่าวนักหนังสือพิมพ์แห่งประเทศไทย เห็นว่าการกระทำดังกล่าวเข้าข่าย ข่มขู่ คุกคามสิทธิเสรีภาพในการทำหน้าที่ของสื่อมวลชน จึง**ขอให้ พล.อ.ประวิตร แสดงความรับผิดชอบต่อการกระทำดังกล่าว**

ขณะเดียวกัน ขอเตือนไปยังบุคคลใดก็ตามพึงระมัดระวังการใช้อารมณ์รุนแรงชั่ววูบอันอาจก่อให้เกิดผลเสียตามมาได้ และขอให้หลีกเลี่ยงพฤติกรรมคุกคามเหล่านี้ **สิ่งสำคัญควรให้เกียรติผู้ปฏิบัติงานในแต่ละวิชาชีพ รวมถึงเคารพการทำหน้าที่ซึ่งกันและกันด้วย**

16 สิงหาคม 2567

สมาคมนักข่าวนักหนังสือพิมพ์แห่งประเทศไทย

Credit:
- กองบรรณาธิการ SPACEBAR


========================================

ID: 18874
Title: โปรแกรมไทยลีก 2024/25 แมตช์เดย์ 2  
Slug: 16-to-19-aug-thai-league-program
Published At: 2024-08-16 15:57:26
Locale: th
Excerpt: เดินหน้าเข้าสู่แมตช์เดย์ที่ 2 ของศึกฟุตบอล รีโว่ ไทยลีก หรือ ไทยลีก 1 กันแล้ว โดยสัปดาห์ที่แล้วมันสุดๆ ยิงประตูกันทุกคู่ ไม่มีคู่ไหนจบด้วยผลเสมอเลย มาสัปดาห์นี้ก็จะประเดิมกันที่คู่วันศุกร์ก่อนเหมือนเดิม และไปจบที่คู่วันจันทร์ สำหรับแมตช์ที่เป็นไฮไลท์อยู่ที่ภาคอีสานกับ บุรีรัมย์ ยูไนเต็ด เปิดรังช้าง อารีนา ต้อนรับการมาเยือนของ ทรู แบงค็อก ยูไนเต็ด ในเวลา 19.00 น. ของวันอาทิตย์ที่ 18 สิงหาคม 
Category: กีฬา, sport, ข่าวกีฬา, news-and-event
Tags: 

Content:

เดินหน้าเข้าสู่แมตช์เดย์ที่ 2 ของศึกฟุตบอล รีโว่ ไทยลีก หรือ ไทยลีก 1 กันแล้ว โดยสัปดาห์ที่แล้วมันสุดๆ ยิงประตูกันทุกคู่ ไม่มีคู่ไหนจบด้วยผลเสมอเลย 

มาสัปดาห์นี้ก็จะประเดิมกันที่คู่วันศุกร์ก่อนเหมือนเดิม และไปจบที่คู่วันจันทร์ สำหรับแมตช์ที่เป็นไฮไลท์อยู่ที่ภาคอีสานกับ บุรีรัมย์ ยูไนเต็ด เปิดรังช้าง อารีนา ต้อนรับการมาเยือนของ ทรู แบงค็อก ยูไนเต็ด ในเวลา 19.00 น. ของวันอาทิตย์ที่ 18 สิงหาคม

Credit:
- กองบรรณาธิการ SPACEBAR
- สันติ อมรสถิตย์


========================================

ID: 18873
Title: ‘สุริยะ’ มั่นใจ! ประชาชนฝากความหวัง ‘อุ๊งอิ๊ง’ ได้
Slug: suriya-confident-that-people-can-leave-their-hope-with-paetongtarn
Published At: 2024-08-16 15:21:33
Locale: th
Excerpt: ‘สุริยะ’ ลั่นประชาชนฝากความหวัง ‘อุ๊งอิ๊ง’ ได้ ชี้สะสมประสบการณ์มาตลอด เชื่อไม่ซ้ำรอย ‘พ่อ-อา’ เหตุมีบทเรียนแล้ว มั่นใจอายุน้อยไม่เป็นปัญหา ส่วน ‘ดิจิทัลวอลเล็ต’ รอคุยพรรคร่วมรัฐบาลก่อน
Category: การเมือง, politics
Tags: 

Highlights:
- ‘สุริยะ’ ลั่นประชาชนฝากความหวังไว้กับ ‘อุ๊งอิ๊ง’ ได้ 
- ชี้สะสมประสบการณ์มาตลอด เชื่อไม่ซ้ำรอย ‘พ่อ-อา’ เหตุมีบทเรียนแล้ว 
- มั่นใจอายุน้อยไม่เป็นปัญหา ส่วน ‘ดิจิทัลวอลเล็ต’ รอคุยพรรคร่วมรัฐบาลก่อน

Content:

**สุริยะ จึงรุ่งเรืองกิจ** รองนายกรัฐมนตรี และ รมว.คมนาคม เผยภายหลัง **แพทองธาร ชินวัตร** หัวหน้าพรรคเพื่อไทย ได้รับการโหวตจากสภาฯ ให้เป็นนายกรัฐมนตรี ว่า ต้องขอแสดงความยินดีกับนายกฯ คนใหม่ ซึ่งเป็นคนที่ 3 แล้วของคนในตระกูลชินวัตร

แพทองธาร อยู่ในแวดวงการเมืองตั้งแต่สมัยที่ผมเป็นเลขาธิการพรรคไทยรักไทยแล้ว ซึ่ง ทักษิณ ชินวัตร อดีตนายกฯ ไม่ว่าจะไปไหนก็จะพา แพทองธารไปด้วย เชื่อว่า แพทองธาร ได้เรียนรู้เกี่ยวกับเรื่องการเมืองมานาน และตอนที่ แพทองธาร มาเป็นหัวหน้าครอบครัวเพื่อไทยและหัวหน้าพรรคเพื่อไทย ก็มีการสะสมประสบการณ์มาเรื่อย ๆ จึงคิดว่าเมื่อ แพทองธาร มารับตำแหน่งนายกฯ ในวันนี้ ได้รับเสียงโหวตจากสภาฯ และหลังจากได้รับโปรดเกล้าฯ เป็นนายกฯ อย่างเป็นทางการ ก็เชื่อมั่นว่า แพทองธารจะสามารถช่วยประเทศชาติได้หลายด้าน ไม่ว่าจะเป็นปัญหาเศรษฐกิจ สังคม ได้อย่างดี

ส่วนกรณีที่ถึงแม้ แพทองธาร จะตาม ทักษิณ มานาน แต่ด้วยอายุและประสบการณ์ยังน้อยเกินไปสำหรับการเป็นนายกฯ ที่จะมาบริหารประเทศนั้น สุริยะ มองว่า _“ยุคนี้เป็นยุคของคนรุ่นใหม่ อย่างนายกฯ ฝรั่งเศสก็อายุยังน้อย ฉะนั้น คนรุ่นใหม่มีความกระฉับกระเฉง โลกวันนี้ไม่ได้แข่งกันที่ความใหญ่ แต่มันแข่งกันที่ความรวดเร็ว โลกยุคใหม่ คนรุ่นใหม่ จะทำได้ดีมาก ผมเชื่อมั่นอย่างนั้น”_   
  
สำหรับกรณีที่มีการตั้งข้อสังเกตว่า แพทองธาร อาจมีจุดจบทางการเมืองเหมือนกับพ่อและอา สุริยะ กล่าวว่า ไม่เชื่ออย่างนั้น แต่เชื่อว่า ถ้าตราบใดที่เรามีบทเรียนในอดีตอยู่แล้ว ที่ผ่านมามีความผิดพลาดอย่างไร แต่ต้องยอมรับว่า ในอดีตมันมีระบบที่เข้ามาพยายามทำลายระบอบประชาธิปไตย แต่ทุกครั้งเราก็กลับมาได้

ดังนั้น จึงเชื่อว่า จากบทเรียนที่ผ่านมา นายกฯ คนใหม่ จะเอาบทเรียนในอดีตมาพิจารณา

ส่วนกรณีของ **‘ดิจิทัลวอลเล็ต’** ไม่น่าห่วงสำหรับนายกฯ คนใหม่ใช่หรือไม่นั้น สุริยะ กล่าวว่า โครงการนี้ หลังจากฟอร์มรัฐบาลเสร็จเรียบร้อยแล้ว ทางพรรคร่วมรัฐบาลจะมาดูกันอีกทีว่า จะดำเนินการกันอย่างไร

เมื่อถามต่อไปว่า ยังต้องรับฟังความคิดเห็นจากรัฐบาลอีกหรือ ในเมื่อให้ประชาชนลงทะเบียนไปแล้ว สุริยะ ชี้แจงว่า เนื่องจากตอนนี้ มีการเปลี่ยนนายกฯ คนใหม่ พรรคร่วมรัฐบาลก็ต้องมาคุยกันอีกครั้ง

ส่วนเมื่อถามย้ำถึงคำยืนยันว่า โครงการนี้จะไม่หยุดชะงักกลางคันใช่หรือไม่ สุริยะ ตอบว่า _**“รอพรรคร่วมรัฐบาลคุยกันอีกครั้ง”**_

ส่วนประชาชนจะฝากความหวังกับนายกฯ คนใหม่ ได้หรือไม่นั้น เชื่อว่า แพทองธาร จะมุ่งมั่นและตั้งใจทำงานอย่างเต็มที่ ในส่วนของ**พรรคเพื่อไทยและพรรคร่วมรัฐบาลทุกคน ก็มั่นใจว่า แพทองธาร จะทำหน้าที่ได้ดี**

มั่นใจว่า ประชาชนฝากความหวังไว้ได้

Credit:
- กองบรรณาธิการ SPACEBAR


========================================

ID: 18872
Title: หุ้นไทยลุ้นฝ่า 1,300 จุด รับนายกฯใหม่ คนที่ 31 
Slug: set-stock-prime-minister-digitalwallet
Published At: 2024-08-16 15:14:00
Locale: th
Excerpt: หุ้นไทยคลายกังวลการเมืองปรับเพิ่มขึ้น 8.05 จุด ปิดภาคเช้าที่ระดับ 1,297.89 จุด นักวิเคราะห์คาด SET Index ช่วงบ่ายจะปรับตัวขึ้นต่อเนื่อง ในกรอบ 1,300-1,310 จุด
Category: ธุรกิจ-เศรษฐกิจ, business, การเงิน-การลงทุน, investment
Tags: 

Highlights:
- SET Index ภาคบ่ายคาดปรับตัวขึ้นต่อเนื่องในกรอบ 1,300-1,310 จุด
- จับตาดิจิทัลวอลเล็ต กองทุนวายุภักษ์ การจัดตั้งสถาบันค้ำประกันเครดิตแห่งชาติ (NaCGA) มาตรการกระตุ้นการท่องเที่ยว และ ส่งเสริมการลงทุน
- แนะหุ้นเด่น  KTB  รับประโยชน์จากการขยายตัวของสินเชื่อภาครัฐ

Content:

ตลาดหุ้นไทยในช่วงเช้าปรับตัวเพิ่มขึ้น ตอบรับเชิงบวกจากการปลดล็อคความไม่แน่นอนทางการเมือง 

ที่ประชุมสภาผู้แทนราษฎรมีมติเลือก น.ส.แพทองธาร ชินวัตร เป็นนายกรัฐมนตรีคนใหม่ ด้วยคะแนนเห็นชอบ 319 เสียง ไม่เห็นชอบ 145 เสียง และงดออกเสียง 27 เสียง หลังจากคุณเศรษฐา ทวีสิน ต้องพ้นจากตำแหน่งนายกรัฐมนตรี จากคำวินิจฉัยของศาลรัฐธรรมนูญ ซึ่งแรงกดดันจากความเสี่ยงสุญญากาศทางการเมืองที่ลดลงจากการมีรับรองรายชื่อนายกฯ และความคาดหวังต่อการจัดตั้งคณะรัฐมนตรีและการเดินหน้ากระตุ้นเศรษฐกิจ ผลักดันนโยบายอย่างต่อเนื่องทำให้เกิดแรงซื้อหุ้นในกลุ่ม domestics โดยเฉพาะกลุ่มอสังหาฯ ค้าปลีก และกลุ่มสื่อสารเข้ามาผลักดันดัชนี

ส่วนในภาคบ่ายคาดว่า SET Index จะปรับตัวขึ้นต่อเนื่อง ในกรอบ 1,300-13,10 จุด โดยมีปัจจัยบวกจากประเด็นทางการเมืองที่ผ่อนคลายลง เมื่อประเทศไทยได้มีนายกคนที่ 31  ซึ่ง บล.ฟิลลิป มองว่าตลาดจะคลายความกังวลในภาพการเมืองและประเด็นที่น่าจับตาต่อคือนโยบายที่พรรคเพื่อไทยจะผลักดัน เช่น โครงการดิจิทัลวอลเล็ต การฟื้นฟูกองทุนวายุภักษ์ การจัดตั้งสถาบันค้ำประกันเครดิตแห่งชาติ หรือ NaCGA มาตรการกระตุ้นการท่องเที่ยว และ ส่งเสริมการลงทุน 

โดยในเชิงกลยุทธ์ลงทุน แนะนำหุ้นเด่น  KTB  (ธนาคารกรุงไทย) ที่น่าประโยชน์จากการขยายตัวของสินเชื่อภาครัฐผ่านการเดินหน้าโครงการต่างๆของรัฐบาลที่มีความต่อเนื่องผ่านพรรคแกนนำเดิม

ขณะที่นายกรภัทร วรเชษฐ์ หัวหน้าสายงานวิจัย บริษัทหลักทรัพย์ กรุงศรี จำกัด (มหาชน) หรือ KSS ให้สัมภาษณ์ไว้ในรายการ First Up โดยมองว่าหุ้นไทยจะตอบรับเชิงบวกในทางจิตวิทยา เมื่อรายชื่อของนายกรัฐมนตรีมาจากฝากฝั่งของธุรกิจ และเชื่อว่าจะมีการฟอร์มทีมคณะรัฐมนตรีขึ้นมาภายในเดือนสิงหาคมนี้ ซึ่งจะสามารถทำให้เศรษฐกิจช่วงปลายปีเดินหน้าต่อไปได้ แต่ทั้งนี้ขึ้นอยู่กับแนวนโยบายที่รัฐบาลชุดใหม่จะนำมาใช้กระตุ้นเศรษฐกิจในระยะสั้น โดยเฉพาะนโยบายด้านการบริโภค เนื่องจากเชื่อว่าเศรษฐกิจสหรัฐฯ อาจเข้าสู่ภาวะ Soft Landing  และสิ่งที่ต้องจับตานอกจากโครงการดิจิทัลวอลเล็ตแล้ว คือบุคคลที่เข้าจะมาดำรงตำแหน่งรัฐมนตรีว่าการกระทรวงการคลัง

Credit:
- กองบรรณาธิการ SPACEBAR


========================================

ID: 18871
Title: ‘อนุทิน’ ยินดี ‘อุ๊งอิ๊ง’ นั่งนายกฯ เผยไม่ปิดโอกาส ‘แก้กฎหมายยุบพรรค​’
Slug: anutin-welcomes-paetongtarn-as-prime-minister
Published At: 2024-08-16 14:45:16
Locale: th
Excerpt: ‘อนุทิน’ ยินดี ‘อุ๊งอิ๊ง’ นั่งเก้าอี้นายกฯ คนที่ 31 ยัน ‘ภูมิใจไทย’ ไร้ข้อต่อรอง​ พอใจกระทรวงเดิม เผยไม่ปิดโอกาส ‘พรรคประชาชน’ ปม ‘แก้กฎหมายยุบพรรค​’ ชี้หากไม่แตะ ‘ม.​ 112’ ก็คุยกันได้
Category: การเมือง, politics
Tags: 

Highlights:
- ‘อนุทิน’ ยินดี ‘อุ๊งอิ๊ง’ นั่งเก้าอี้นายกฯ คนที่ 31 ยัน ‘ภูมิใจไทย’ ไร้ข้อต่อรอง​ พอใจกระทรวงเดิม
- ไม่ปิดโอกาส ‘พรรคประชาชน’ ปม ‘แก้กฎหมายยุบพรรค​’ ชี้หากไม่แตะ ‘ม.​ 112’ ก็คุยกันได้

Content:

ภายหลังที่ประชุมสภาผู้แทนราษฎรมีมติให้เห็นชอบเพื่อเสนอแต่งตั้ง **แพทองธาร ชินวัตร** หัวหน้าพรรคเพื่อไทย เป็นนายกรัฐมนตรี ตามรัฐธรรมนูญ มาตรา 159

**อนุทิน ชาญวีรกูล** รองนายกรัฐมนตรีและรัฐมนตรีว่าการกระทรวงมหาดไทย ก็เปิดเผยกับผู้สื่อข่าวว่า ได้แสดงความยินดีตั้งแต่ที่พรรคร่วมรัฐบาลทุกพรรคตกลงกันได้แล้ว และขอแสดงความยินดีอีกครั้งที่ แพทองธาร ได้รับความไว้วางใจจากสภาผู้แทนราษฎรเสียงข้างมากให้เป็นนายกรัฐมนตรีคนที่ 31 ของประเทศไทย จากนี้ไปเหลือกระบวนการโปรดเกล้าฯ

สำหรับเรื่องโควตารัฐมนตรีนั้น อนุทิน ไม่อยากให้คำว่า “โควตา” เพราะตอนที่พูดคุยได้ตกลงกันว่า ทุกพรรคจะทำงานร่วมกันต่อไป โดยพื้นฐานแต่ละพรรคจะไปบริหารจัดการกันเอง

โดยในวันอังคารที่ 20 สิงหาคมนี้ จะมีการหารือเพื่อจัดตั้งรัฐบาล เช่นเดียวกับ ร่าง พ.ร.บ.กัญชาฯ ที่จะพูดคุยในวันดังกล่าวด้วย เพราะพรรคภูมิใจไทยไม่ได้กำกับดูแลกระทรวงสาธารณสุขแล้ว แต่ก็ต่อสู้เพื่อให้มีกฎหมายออกมาควบคุมกัญชา สำหรับใช้เพื่อเป็นประโยชน์ทางการแพทย์

ส่วนในอนาคตจะมีการย้ายกลับไปดูแลกระทรวงสาธารณสุขหรือไม่นั้น อนุทิน ย้ำว่า ทางพรรคภูมิใจไทยไม่ได้มีการต่อรองและพอใจกับสภาพการณ์ที่มีอยู่ในปัจจุบัน

สำหรับกรณีที่พรรคประชาชนจะเสนอแก้กฎหมาย เพื่อไม่ให้เกิดการยุบพรรคการเมืองนั้น อนุทิน ระบุในทำนองว่า _“เรื่องนี้คุยกันได้ หากไม่ใช่มาตรา 112”_

Credit:
- กองบรรณาธิการ SPACEBAR


========================================

ID: 18869
Title: ‘ปรีดา’ แจงโหวต ‘แพทองธาร’ นั่งนายกฯ
Slug: preeda-16aug2024
Published At: 2024-08-16 14:02:19
Locale: th
Excerpt: ตัดสินใจแบบฝ่ายอิสระ! ‘ปรีดา’ แจงโหวตหนุน ‘แพทองธาร’ นั่งนายกฯ คนที่ 31
Category: การเมือง, politics, การเมืองระดับชาติ, national
Tags: 

Highlights:
- ตัดสินใจแบบฝ่ายอิสระ! ‘ปรีดา’ แจงโหวตหนุน ‘แพทองธาร’ นั่งนายกฯ คนที่ 31 
- ปัดคุยดีล ‘เพื่อไทย’ ก่อนโหวต ฝากเฟ้นเลือก ‘รัฐมนตรีกระทรวงศึกษาฯ’ เน้นเหมาะสม-ดีที่สุดมาทำงาน

Content:

ปรีดา บุญเพลิง สส.บัญชีรายชื่อ และหัวหน้าพรรคครูไทยเพื่อประชาชน ในฐานะเป็นพรรคที่จัดอยู่ในซีกฝ่ายค้าน ให้สัมภาษณ์ถึงการลงมติเห็นชอบ แพทองธาร ชินวัตร หัวหน้าพรรคเพื่อไทย เป็นนายกรัฐมนตรี คนที่ 31 ว่า การโหวตดังกล่าวไม่ได้พูดคุยหรือตกลงกับพรรคเพื่อไทย ในฐานะแกนนำรัฐบาลและผู้เสนอชื่อนายกฯ ต่อสภาฯ แต่เป็นการตัดสินใจโดยอิสระต่อการลงมติเห็นชอบ เพราะมีการเสนอชื่อเพียงชื่อเดียว และไม่ต้องการคัดค้าน ส่วนหลังจากนี้จะถูกจัดอยู่ให้เป็นพรรคร่วมรัฐบาลหรือไม่ ไม่ทราบ ขึ้นอยู่กับพรรคแกนนำรัฐบาล ทั้งนี้การทำงานของพรรคครูไทยเน้นที่นโยบายที่เป็นประโยชน์ โดยเฉพาะการสร้างคุณภาพการศึกษาให้กับนักเรียน และการปฏิรูปการศึกษา พัฒนาครู ดังนั้นการทำงานในบทบาทขณะนี้ ถือว่าเป็นฝ่ายอิสระ ที่ไม่ใช่ฝ่ายค้าน

เมื่อถามว่า ได้คุยกับสส.พรรคเล็ก ทั้งพรรคใหม่และพรรคประชาธิปไตยใหม่ด้วยหรือไม่ ปรีดา กล่าวว่า ได้พูดคุยกันและการทำงานนั้นถือว่าเป็นอิสระ ที่แต่ละพรรคมีสิทธิพิจารณาตามหลักการประชาธิปไตย ส่วนการทำงานในสภาฯหลังจากนี้ ปรีดา กล่าวว่า เมื่อสภาฯ เห็นชอบนายกฯ แล้ว ขั้นตอนต่อไปคือการจัดตั้งคณะรัฐมนตรี (ครม.) และแถลงนโยบายต่อสภาฯ ซึ่งต้องการเห็นนโยบายด้านการศึกษาเน้นการพัฒนาคุณภาพผู้เรียน คุณภาพครู และการปฏิรูปการศึกษา ตามกฎหมายปฏิรูปการศึกษาแห่งชาติที่สภาฯ กำลังดำเนินการขณะนี้ อีกทั้งในการพิจารณารัฐมนตรีศึกษาธิการ ส่วนตัวอยากเห็นการคัดเลือกคนที่เหมาะสมและดีที่สุดเข้ามาทำงาน

Credit:
- กองบรรณาธิการ SPACEBAR


========================================

ID: 18868
Title: ‘ฐากร’ แจงปมหนุน ‘อิ๊งค์’  ปัดลอยแพ ‘หญิงหน่อย’
Slug: takorn-tantasith-16-aug-2024-part1
Published At: 2024-08-16 13:53:35
Locale: th
Excerpt: ‘ฐากร’ แจง 6 สส. ไทยสร้างไทย โหวตหนุน ‘อิ๊งค์’ ยันไม่ใช่งูเห่า ย้ำยังเป็นฝ่ายค้าน รับ ‘หญิงหน่อย’ ไม่รู้ ปัดลอยแพ อ้างประชาชนอยากให้ประเทศมี นายกฯ เพื่อเดินหน้าต่อ กั๊กตอบอยากย้ายขั้วร่วมรัฐบาล  

Category: การเมือง, politics, การเมืองระดับชาติ, national
Tags: 

Highlights:
- ‘ฐากร’ เคลียร์ปม ‘6 สส.ไทยสร้างไทย’ โหวตหนุน ‘อุ๊งอิ๊ง’
- ยันไม่ใช่ ‘งูเห่า’ ย้ำยังเป็นฝ่ายค้าน รับ ‘หญิงหน่อย’ ไม่รู้-ปัดลอยแพ
- อ้างประชาชนอยากให้ประเทศมี ‘นายกฯ’ เพื่อเดินหน้าต่อ กั๊กตอบอยากย้ายขั้ว ‘ร่วมรัฐบาล’

Content:

หลังที่ประชุมสภาฯ มีมติเห็นชอบให้ **แพทองธาร ชินวัตร** แคนดิเดตนายกฯ จากพรรคเพื่อไทย **เป็นรัฐมนตรีคนที่ 31** ด้วยคะแนนเสียงเห็นชอบ 319 ไม่เห็นชอบ 145 เสียง และ งดออกเสียง 27 เสียง โดยพบว่ามีเสียงจาก 6 สส. พรรคไทยสร้างไทย ซึ่งเป็นฝ่ายค้าน ร่วมโหวตหนุนแพทองธารด้วย 

ล่าสุด **ฐากร ตัณฑสิทธิ์ สส.บัญชีรายชื่อ พรรคไทยสร้างไทย** ให้สัมภาษณ์ชี้แจงกรณีดังกล่าวว่า การที่ตัวเองและ สส. พรรคไทยสร้างไทย อีก 5 คน โหวตเห็นชอบ แพทองธาร ชินวัตร เป็นนายกรัฐมนตรีคนที่ 31 เพราะประชาชนในพื้นที่ต้องการให้มีนายกรัฐมนตรีใหม่ เพื่อให้ประเทศเดินหน้าต่อ มองว่าต้องคำนึงถึงผลประโยชน์ของประเทศเป็นหลัก 

พร้อมบอกว่า หากพรรคฝ่ายค้านเสนอชื่อแคนดิเดตนายกฯ ก็พร้อมจะโหวตให้เช่นกัน แต่ในเมื่อครั้งนี้ไม่มี จึงจำเป็นต้องโหวตเห็นชอบให้กับแพทองธาร ยืนยันพรรคไทยสร้างไทยไม่ได้ดีลกับรัฐบาล หรือมีผู้ใหญ่ในรัฐบาลมาคุย ไม่มีผลประโยชน์ หรือเก้าอี้รัฐมนตรีจากการโหวตในครั้งนี้ 

ย้ำว่า ตัวเอง**ไม่ได้แตกหักกับ** **คุณหญิงสุดารัตน์ เกยุราพันธุ์ หัวหน้าพรรคไทยสร้างไทย และคุณหญิงไม่ทราบเรื่องนี้มาก่อน** ส่วนคุณหญิงสุดารัตน์จะรับได้หรือไม่ ยอมรับไม่ทราบ แต่หลังจากนี้จะพูดคุยกับคุณหญิงสุดารัตน์ **ยืนยันไม่ได้เป็นการลอยแพคุณหญิงสุดารัตน์** 

นอกจากนี้ ฐากร ยังย้ำว่า พรรคไทยสร้างไทย ยังเป็นฝ่ายค้านเหมือนเดิม และได้แจ้งเหตุผลให้ **ปกรณ์วุฒิ อุดมพิพัฒน์สกุล ส.ส.บัญชีรายชื่อ พรรคประชาชน** ประธานวิปฝ่ายค้านทราบแล้ว พร้อมย้ำไม่ได้เป็นงูเห่า ส่วนอนาคตพร้อมร่วมรัฐบาลกับพรรคเพื่อไทยหรือไม่ ฐากร เลี่ยงตอบคำถามนี้โดยบอกว่าเป็นเรื่องของอนาคต

Credit:
- กองบรรณาธิการ SPACEBAR


========================================

ID: 18867
Title: instax mini Link 3 สมาร์ตโฟนปรินเตอร์ตัวใหม่ ที่มาพร้อมลูกเล่นสนุกๆ 
Slug: new-instax-mini-link-3
Published At: 2024-08-16 13:49:51
Locale: th
Excerpt: ฟูจิฟิล์ม เปิดตัว instax mini Link 3 สมาร์ตโฟนปรินเตอร์ที่มาพร้อมลูกเล่นสนุกๆ อย่าง instax AiR Studio และ Click to Collage พร้อมปล่อยเซอร์ไพรส์ฉลอง 90 ปี ด้วยการเผยโฉมกล้องลิมิเต็ดเอดิชัน “instax mini Evo FUJIFILM 90th Anniversary Special Kit” อวดดีไซน์สีพรีเมียมและอุปกรณ์เสริมสุดเอ็กซ์คลูซีฟ 
Category: ไลฟ์สไตล์, lifestyle, แกดเจ็ต, gadget
Tags: 

Highlights:
- ฟูจิฟิล์ม เปิดตัว instax mini Link 3 สมาร์ตโฟนปรินเตอร์ที่มาพร้อมลูกเล่นสนุกๆ อย่าง instax AiR Studio และ Click to Collage 
- เซอร์ไพรส์ฉลอง 90 ปี ด้วยการเผยโฉมกล้องลิมิเต็ดเอดิชัน “instax mini Evo FUJIFILM 90th Anniversary Special Kit” อวดดีไซน์สีพรีเมียมและอุปกรณ์เสริมสุดเอ็กซ์คลูซีฟ 

Content:

**บริษัท ฟูจิฟิล์ม (ประเทศไทย) จำกัด** เปิดตัวสมาร์ตโฟนปรินเตอร์รุ่นล่าสุด instax mini Link 3 ที่สามารถปรินต์ภาพจากสมาร์ตโฟนลงบนฟิล์ม instax ขนาดมินิ โดย Link 3 เป็นรุ่นที่ 3 ของซีรีส์ instax mini Link ที่ผู้ใช้งานทั่วโลกชื่นชอบด้วยหลากหลายลูกเล่นที่ทำให้ความทรงจำระหว่างกลุ่มเพื่อนพิเศษกว่าเคย ตัวกล้องมาพร้อมสองฟีเจอร์ใหม่ ได้แก่ instax AiR Studio ช่วยให้ผู้ใช้ถ่ายรูปด้วยเอฟเฟกต์ AR แบบ 3 มิติลงในภาพถ่ายได้ และ Click to Collage ที่สร้างภาพปะต่อจากหลาย ๆ ช็อต เหมือนการถ่ายรูปที่โฟโต้บูธ โดยฟังก์ชันใหม่เหล่านี้ช่วยมอบช่วงเวลาสนุก ๆ ให้กลุ่มเพื่อนทั้งกลุ่มเล็กและกลุ่มใหญ่ ทำให้การถ่ายและปรินต์ภาพสนุกสนานยิ่งขึ้นสำหรับทุกคน โดยฟูจิฟิล์มจะจัดกิจกรรมพิเศษให้ผู้ที่สนใจได้มาทดลองใช้งานฟังก์ชันเหล่านี้ที่ Libi Home ตั้งแต่วันที่ 22 สิงหาคม - 10 กันยายน เวลา 9.00 - 18.00 น. 

ดีไซน์ตัวเครื่องรุ่นใหม่วางโลโก้ instax ไว้บนลายเส้นแนวตั้งอันเป็นเอกลักษณ์ของซีรีส์ mini Link พร้อมด้วยไฟ LED สามสีบนโลโก้ที่จะสว่างขึ้นเมื่อเปิดเครื่อง สะท้อนความสนุกสนานตามแบบฉบับของ Link 3 ได้เป็นอย่างดี โดยตัวเครื่องของ Link 3 มาใน 3 สีสันที่เข้ากับยุคสมัย ได้แก่ สีขาว CLAY WHITE, สีชมพู ROSE PINK และสีเขียว SAGE GREEN ตอบโจทย์ความชอบและสะท้อนตัวตนของผู้ใช้แต่ละคน 

*   **instax mini Link 3 ใน 3 สีสัน**

นอกจากนี้ ฟูจิฟิล์ม ยังประกาศวางจำหน่ายฟิล์มขนาดมินิรุ่นใหม่ "SPRINKLES" ที่จะเพิ่มความสนุกให้กับการถ่ายภาพด้วยดีไซน์สีสันสดใสที่ได้แรงบันดาลใจมาจากลวดลายเม็ดน้ำตาลตกแต่งขนมหลากสีสัน ซึ่งเป็นหนึ่งในเอฟเฟกต์ AR ใน instax AiR Studio อีกด้วย 

*   **ฟิล์ม instax ขนาดมินิ “SPRINKLES”**

**คุณสมบัติหลักของ instax mini Link 3** 

**(1) ปรินต์ภาพนิ่งหรือช็อตจากวิดีโอได้อย่างสะดวก** 

ผู้ใช้สามารถปรับแต่งรูปภาพที่เก็บไว้ในสมาร์ตโฟนก่อนจะปรินต์ออกมาได้สะดวกสบายผ่านแอปที่ใช้งานง่าย จะเพิ่มหรือลดขนาด หมุนภาพ ใส่ฟิลเตอร์ หรือปรับความสว่างก็ทำได้ดั่งใจ นอกจากนี้ยังใช้แอปเพื่อนำเข้าและแก้ไขวิดีโอในสมาร์ตโฟนได้ หรือจะเลื่อนดูเฟรมวิดีโอเพื่อเลือกปรินต์ช็อตที่ดีที่สุดได้เช่นกัน

**(2) ตกแต่งรูปถ่ายด้วยเอฟเฟกต์ AR สามมิติ ผ่านฟังก์ชัน instax AiR Studio** 

\- ฟังก์ชันนี้ช่วยให้ผู้ใช้ผสมผสานเอฟเฟกต์ AR แบบสามมิติได้ตามต้องการเพื่อตกแต่งรูปผ่านฟีเจอร์ instax AiR Studio และสนุกกับการถ่ายภาพ วิดีโอ รวมถึงภาพปะต่อ 

\- มีเอฟเฟกต์ AR ให้เลือกใช้ 3 แบบ ได้แก่ “Back” สำหรับสร้างฉากหลัง “Decor” สำหรับตกแต่งบริเวณรอบ ๆ และ “Effect” สำหรับสร้างภาพถ่ายที่โดนใจด้วยเอฟเฟกต์ AR ที่เคลื่อนไหวได้ จะเลือกใช้เอฟเฟกต์ AR เพียงอย่างเดียว หรือผสมผสานหลาย ๆ อย่างเพื่อตกแต่งก็ทำได้ตามใจ 

\- ฟังก์ชัน Remote Live View ช่วยให้ผู้ใช้แชร์ภาพจากกล้องกับคนอื่น โดยการสแกนคิวอาร์โค้ดด้วยสมาร์ตโฟนอีกเครื่องจะเป็นการแชร์วิดีโอแบบเรียลไทม์กับคนที่อยู่ในเฟรม พร้อมกับดูเอฟเฟกต์ AR ไปด้วยได้ 

**(3) เสกภาพที่ถ่ายให้เป็นสไตล์ภาพปะต่อเหมือนถ่ายที่โฟโต้บูธด้วยฟังก์ชัน Click to Collage**  

\- ฟีเจอร์ Click to Collage ช่วยให้ผู้ใช้สร้างภาพปะต่อได้ผ่านแอปได้โดยสามารถเปลี่ยนท่าทางตอนถ่ายภาพได้สูงสุด 6 ภาพ และมีการนับถอยหลัง 3-2-1 แสดงบนหน้าจอในการถ่ายแต่ละรูป เป็นการเก็บช่วงเวลาแห่งความสุขที่ไม่เหมือนใคร คล้ายกับการถ่ายภาพในโฟโต้บูธ 

\- เมื่อปรินต์ภาพปะต่อที่สร้างขึ้นด้วย Link 3 ฟีเจอร์ instax Animation จะรวมแต่ละภาพเข้าด้วยกันเป็นวิดีโอแบบ   
ฟลิปบุ๊ก โดยผู้ใช้สามารถสแกนคิวอาร์โค้ดที่ปรินต์บนภาพ instax เพื่อดูวิดีโอ, ปรินต์รูปจากวิดีโอฟลิปบุ๊กให้กับเพื่อนและครอบครัว หรือจะกดแชร์ลงในโซเชียลมีเดียก็ทำได้ 

**4\. สนุกกับการปรินต์ภาพไปอีกขั้นด้วย instax UP! เวอร์ชันใหม่** 

แอป instax UP! ได้รับการอัปเกรดเป็นเวอร์ชันใหม่เมื่อวันที่ 13 สิงหาคม ซึ่งสามารถแปลงภาพปรินต์ instax เป็นไฟล์ดิจิทัลได้อย่างง่ายดายผ่านการสแกนภาพปรินต์รวมถึงกรอบภาพ โดยยังได้โทนสีอันนุ่มนวลเป็นเอกลักษณ์ของ instax แอปนี้สามารถเชื่อมต่อกับแอปของ Link 3 ได้ จึงส่งภาพปรินต์ instax จากแอปไปยัง instax UP! เพื่อเก็บไฟล์ในรูปแบบดิจิทัลได้ 

การอัปเดตล่าสุดได้เพิ่มฟีเจอร์ใหม่ที่เรียกว่า instax Days ซึ่งช่วยให้ผู้ใช้สร้างปฏิทินส่วนตัวด้วยการเพิ่มชื่อกิจกรรมลงในภาพปรินต์ instax ที่ถ่ายไว้ โดยสามารถจัดเรียงภาพที่สแกนไว้หรือส่งมาจากแอป Link 3 ตามวันที่ได้ ทำให้ย้อนกลับไปดูความทรงจำได้สะดวก นอกจากนี้ instax Days ยังเพิ่มความสนุกในการปรินต์ภาพ instax เพราะสามารถโพสต์ปฏิทินของตนเองไปยังโซเชียลมีเดียได้โดยตรงผ่าน instax UP! เพื่อแชร์กับเพื่อน ๆ ได้

**พบกับกล้อง instax mini Evo FUJIFILM 90th Anniversary Special Kit รุ่นลิมิเต็ดฉลองครบรอบ 90 ปีของฟูจิฟิล์ม** 

ฟูจิฟิล์มยังประกาศเปิดตัว instax mini Evo FUJIFILM 90th Anniversary Special Kit รุ่นลิมิเต็ดของ instax mini Evo (mini Evo) กล้องอินสแตนท์ระดับแฟล็กชิปในซีรีส์ instax โดยกล้องรุ่นพิเศษนี้มีวางจำหน่ายในจำนวนจำกัดเพียง 30,000 เครื่องทั่วโลก เพื่อฉลองครบรอบ 90 ปีของฟูจิฟิล์ม ตัวกล้องมีให้เลือก 2 สี ได้แก่ สีทอง TITANIUM GOLD และ สีเงิน DARK SILVER นอกจากนี้กล้องรุ่นพิเศษยังประกอบด้วยฝาปิดเลนส์ สายคล้อง และเคสกล้อง โดยดีไซน์ตัวกล้องและอุปกรณ์เสริมสีพิเศษมอบความรู้สึก   
พรีเมียม

mini Evo เป็นกล้องอินสแตนท์ไฮบริดที่ผสานเทคโนโลยีดิจิทัล รองรับการใช้ฟิล์มขนาดมินิที่เปิดตัวในปี 2021 ตัวกล้องมาพร้อมรูปแบบเลนส์ 10 แบบ เช่น Soft Focus และ Light Leak รวมถึงรูปแบบฟิล์ม 10 แบบ เช่น Monochrome และ Retro ซึ่งผู้ใช้สามารถนำทั้งสองเอฟเฟกต์มาใช้ร่วมกันเพื่อถ่ายทอดภาพถ่ายได้ถึง 100 แบบ เพื่อถ่ายทอดอารมณ์ความรู้สึกของผู้ใช้ได้เต็มที่ผ่านการปรินต์ภาพจากกล้อง instax นอกจากนี้ตัวกล้องยังมีดีไซน์พรีเมียมและคลาสสิก ออกแบบให้มีประสบการณ์การใช้งานแบบอนาล็อก ทั้งเลนส์มือหมุน แป้นปรับฟิล์ม และคันโยกปรินต์ ที่ให้สัมผัสและเสียงในการใช้งานแบบกล้องอนาล็อก นอกจากนี้ในเดือนมิถุนายน 2023 ฟูจิฟิล์มได้เปิดตัวกล้องสีน้ำตาลใหม่มาเพิ่มนอกจากสีดำ 

**วันวางจำหน่ายและราคา** 

instax mini Link 3 จะเริ่มวางจำหน่ายในประเทศไทยตั้งแต่วันที่ 28 สิงหาคม 2024 ในราคา 4,490 บาท ผ่านตัวแทนจำหน่ายอย่างเป็นทางการของฟูจิฟิล์ม ส่วนกล้อง instax mini Evo FUJIFILM 90th Anniversary Special Kit ซึ่งมีจำนวนจำกัดเพียง 30,000 เครื่องทั่วโลก จะวางจำหน่ายในเร็ว ๆ นี้ ติดตามอัปเดตล่าสุดได้ที่เพจเฟซบุ๊ก Instax Thailand 

ติดตามข่าวสารล่าสุดเกี่ยวกับกล้อง instax ได้ทางเพจเฟซบุ๊ก Instax Thailand, IG: [@instax\_thailand](https://www.instagram.com/instax_thailand/), Line OA: @instaxthailand และติดต่องานหรือธุรกิจได้ที่ [instaxthmarketing@gmail.com](mailto:instaxthmarketing@gmail.com)

Credit:
- กองบรรณาธิการ SPACEBAR


========================================

ID: 18866
Title: ต้องรอนายกฯ ใหม่ก่อนชี้ปม ‘เงินดิจิทัล’
Slug: phumtham-16aug2024
Published At: 2024-08-16 13:46:13
Locale: th
Excerpt: ‘ภูมิธรรม’ ย้ำรอ นายกฯใหม่ หารือพรรคร่วมฯ ก่อนชี้ชัด ‘ดิจิทัลวอลเล็ต’ เดินหน้าหรือไม่ 
Category: การเมือง, politics, การเมืองระดับชาติ, national
Tags: 

Highlights:
- ‘ภูมิธรรม’ ย้ำรอ นายกฯใหม่ หารือพรรคร่วมฯ ก่อนชี้ชัด ‘ดิจิทัลวอลเล็ต’ เดินหน้าหรือไม่ 
- ขณะปชช.ตะโกนถามเงินดิจิทัลฯ ได้เมื่อไหร่

Content:

ผู้สื่อข่าวรายงานว่า ภายหลังการโหวตเสนอชื่อ ‘แพทองธาร ชินวัตร’ เป็นนายกรัฐมนตรีแล้ว ‘ภูมิธรรม เวชยชัย’ รองนายกรัฐมนตรีและรมว.พาณิชย์ ปฏิบัติหน้าที่แทนนายกรัฐมนตรี เดินทางออกจากอาคารรัฐสภา ทั้งนี้ ระหว่างที่เดินออกจากรัฐสภาได้มีประชาชนที่มานั่งรอพบ สส.ตะโกนถามภูมิธรรมว่า “เงินดิจิทัลวอลเล็ต เมื่อไหร่จะได้” ถึง 2 ครั้ง แต่ภูมิธรรมอยู่ระหว่างการคุยโทรศัพท์จึงไม่ได้ตอบคำถามดังกล่าว

จากนั้น ก่อนขึ้นรถเพื่อออกจากรัฐสภา ภูมิธรรม ได้ตอบคำถามผู้สื่อข่าวกรณีมีคนสงสัยว่าโครงการดิจิทัลวอลเล็ตจะเอาอย่างไร โดยภูมิธรรม ยิ้มก่อนกล่าวว่า รอนายกรัฐมนตรีคนใหม่ รอรัฐบาลใหม่ ส่วนต้องปรับอะไรหรือไม่ ก็ต้องรอ ว่ากันไปตามกระบวนการ รอนายกรัฐมนตรีคนใหม่แถลงนโยบายก่อน และที่มีการลงทะเบียนดิจิทัลวอลเล็ตไปแล้ว ก็ต้องรอรัฐบาลใหม่ก่อนเช่นกัน พร้อมระบุว่า ตอนนี้ยังไม่มีบวกลบอะไร รอรัฐบาลใหม่แถลงนโยบายต่อสภาก่อน 

เมื่อถามว่า หากยกเลิกจริงจะมีนโยบายใหม่อะไรมาชดเชยหรือไม่ ภูมิธรรม กล่าวว่า “ไม่มีถ้าครับ รอรัฐบาลใหม่ดีกว่า” ซึ่งขบวนการขณะนี้ต้องรอแต่งตั้งนายกรัฐมนตรี เวลานี้พูดนโยบายอะไรไม่ได้ทั้งนั้น เมื่อตั้งนายกฯ เสร็จก็ต้องฟอร์มรัฐบาล จากนั้นก็จะเป็นขั้นตอนการโปรดเกล้าฯ และจะมีการประชุมพรรคร่วมรัฐบาลเพื่อทำนโยบายร่วมกันที่จะแถลงต่อสภา ขณะนี้ยังคงเป็นไปตามขั้นตอนไม่ได้มีปัญหาอย่างไร ถ้าเราไปดำเนินการก่อนขั้นตอน โดยเฉพาะเมื่อยังไม่มีการโปรดเกล้าฯ ลงมาถือเป็นการไม่สมควร 

ทั้งนี้ แนวทางจะเดินหน้าต่อหรือยกเลิก ก็ยังต้องคุยกับพรรคร่วมรัฐบาลก่อน ขณะนี้ในแง่ของรัฐบาลรักษาการ ยังคงดำเนินการต่อไป ซึ่งก็ต้องรอว่ารัฐบาลใหม่จะประชุมกันอย่างไร โดยมารยาทก็ต้องเป็นอย่างนั้น ส่วนการฟอร์มคณะรัฐมนตรีตอนนี้ยังไม่เสร็จเลย

Credit:
- กองบรรณาธิการ SPACEBAR


========================================

ID: 18865
Title: ถามอะไร? ‘บิ๊กป้อม’ ปัดตอบ ‘อุ๊งอิ๊ง’ นั่งนายกฯ คนที่ 31
Slug: prawit-refuses-to-answer-about-paetongtarn-become-prime-minister
Published At: 2024-08-16 13:39:29
Locale: th
Excerpt: ไม่เข้าสภาฯ! ‘บิ๊กป้อม’ ร่วมงานเลี้ยงรับรองผู้ฝึกสอน-นักกีฬาโอลิมปิก ก่อนอุทานเสียงสูง! ปัดตอบหลังถูกถาม ‘อุ๊งอิ๊ง’ ได้รับการโหวตเป็นนายกฯ คนที่ 31
Category: การเมือง, politics
Tags: 

Highlights:
- ‘บิ๊กป้อม’ ร่วมงานเลี้ยงรับรองผู้ฝึกสอน-นักกีฬาโอลิมปิก ไม่เข้าสภาฯ โหวตนายกฯ
- อุทานเสียงสูง! หลังถูกถาม ‘อุ๊งอิ๊ง’ ขึ้นนั่งนายกฯ คนที่ 31

Content:

ในวันที่สภาผู้แทนราษฎร มีการประชุมภายใต้วาระสำคัญอย่างพิจารณาให้ความเห็นชอบบุคคลซึ่งสมควรได้รับแต่งตั้งเป็นนายกรัฐมนตรี ตามรัฐธรรมนูญมาตรา 159 

หนึ่งในผู้ที่ถูกสื่อฯ จับตามองนั่นก็คือ **‘พล.อ.ประวิตร วงษ์สุวรรณ’** หัวหน้าพรรคพลังประชารัฐ แต่ปรากฏว่า พล.อ.ประวิตร ไม่ได้เดินทางไปรัฐสภา และเลือกที่จะเดินทางไปสภาโอลิมปิกแห่งประเทศไทย เพื่อร่วมเลี้ยงต้อนรับและแสดงความยินดีให้แก่นักกีฬา ผู้ฝึกสอน สมาคมกีฬา และคณะเจ้าหน้าที่ ที่เข้าร่วมการแข่งขันกีฬาโอลิมปิกเกมส์ ครั้งที่ 33

ผู้สื่อข่าวรายงานว่าบรรยากาศภายในงานเป็นไปอย่างคึกคัก พล.อ.ประวิตร ได้ให้กำลังใจและมอบของที่ระลึกกับบรรดานักกีฬา รวมถึงเซลฟี่กับ ‘เทนนิส - พานิภัค วงศ์พัฒนกิจ’ เจ้าของเหรียญทองกีฬาเทควันโด แถมทำท่า ‘ซารางเฮโย’ กับ ‘โค้ชเช - ชัชชัย เช’ อย่างอารมณ์ดี

พล.อ.ประวิตร เผยกับผู้สื่อข่าวสั้น ๆ ถึงการพูดคุยกับนักกีฬา ภายหลังร่วมงานเลี้ยงรับรองว่า _“ก็ให้กำลังใจเขา”_ พร้อมถามกลับด้วยว่า _“สื่อฯ ให้กำลังใจนักกีฬาหรือไม่?”_

ส่วนในการพัฒนานักกีฬาเพื่อเตรียมพร้อมสู่โอลิมปิกในครั้งหน้านั้น พล.อ.ประวิตร กล่าวว่า ต้องทำให้ได้เหรียญมากขึ้น ครั้งนี้ถือว่ามากที่สุดแล้ว แต่ต่อไปต้องมากกว่านี้อีก ทั้งนี้ ต้องให้กำลังใจ และชักชวนเด็ก ๆ คนไทยทุกคนมาเล่นกีฬาอะไรก็ได้ เพื่อทำชื่อเสียงให้ประเทศชาติและคนไทยมีความสุข ก่อนย้อนถามผู้สื่อข่าวด้วยว่า _“นักข่าวมีความสุขรึเปล่า?”_

อย่าไรก็ตาม เมื่อผู้สื่อข่าวถามถึงการโหวตเลือกนายกรัฐมนตรี ซึ่ง แพทองธาร ชินวัตร หัวหน้าพรรคเพื่อไทย ได้รับเลือกเป็นนายกรัฐมนตรี คนที่ 31 ปรากฏว่า พล.อ.ประวิตร ถึงกับเปลี่ยนอารมณ์ทันที โดยย้อนว่า _**“ถามอะไรก็ไม่ได้ยิน”**_ ก่อนจะเดินไปขึ้นรถ 

จากนั้น พล.อ.ประวิตร ได้เปิดกระจกลงมา ผู้สื่อข่าวจึงถามย้ำเรื่องที่ แพทองธาร ได้รับเลือกเป็นนายกรัฐมนตรี แต่ทาง พล.อ.ประวิตร กลับอุทานเสียงสูงว่า _**“อู้ย! ถามอะไร?”**_ ก่อนเดินทางกลับทันที

Credit:
- กองบรรณาธิการ SPACEBAR


========================================

ID: 18864
Title: Photo Story: สภาฯ ดัน ‘แพทองธาร’ ขึ้นแท่น ‘นายกฯ คนที่ 31’
Slug: parliament-ink-pm-31-16aug2024
Published At: 2024-08-16 13:22:27
Locale: th
Excerpt: สภาฯ ดัน ‘แพทองธาร’ ขึ้นแท่น ‘นายกรัฐมนตรีคนที่ 31’ ของประเทศไทย
Category: การเมือง, politics, การเมืองระดับชาติ, national
Tags: 

Highlights:
- สภาฯ ดัน ‘แพทองธาร’ ขึ้นแท่น ‘นายกรัฐมนตรีคนที่ 31’ ของประเทศไทย และถือเป็น ‘นายกรัฐมนตรีหญิงคนที่ 2’ เช่นกัน 
- ขณะไร้เงา ‘เฉลิม-บิ๊กป้อม’ ขานชื่อลงมติ ด้าน ‘พรรคไทยสร้างไทย’ ย้ายค่ายยกพรรคยกมือให้ ‘อิ๊งค์’ 
- ส่วนพรรคฝ่ายค้านอื่น ไม่มีแตกแถว

Content:

การประชุมสภาผู้แทนราษฎร เป็นพิเศษ ที่มี ‘วันมูหะมัดนอร์ มะทา’ ประธานสภาผู้แทนราษฎร เป็นประธานการประชุม มีวาระพิจารณาให้ความเห็นชอบบุคคลซึ่งสมควรได้รับแต่งตั้งเป็นนายกรัฐมนตรี ตามมาตรา 159 ของรัฐธรรมนูญ โดย ‘สรวงศ์ เทียนทอง’ สส.สระแก้ว และเลขาธิการพรรคเพื่อไทย เสนอชื่อ ‘แพทองธาร ชินวัตร’ เป็นนายกรัฐมนตรี โดยไม่มีเสนอชื่อแข่ง 

ผู้สื่อข่าวรายงานว่า ระหว่างการนับคะแนนปรากฎว่า ร.ต.อ.เฉลิม อยู่บำรุง สส.บัญชีรายชื่อ พรรคเพื่อไทย ไม่ขานชื่อ แต่เมื่อโทรศัพท์ไปสอบถามคนใกล้ชิด ทราบว่า ลาป่วย และได้แจ้งลาการประชุมแล้ว เช่นเดียวกับ พล.อ.ประวิตร วงษ์สุวรรณ สส.บัญชีรายชื่อ และหัวหน้าพรรคประชารัฐ ที่ไม่ได้ขานชื่อลงมติ 

ขณะที่ พรรคไทยสร้างไทย สส.ทั้ง 6 คน ลงคะแนนเห็นชอบให้ ‘แพทองธาร’ เป็นนายกรัฐมนตรี ประกอบด้วย 1.ชัชวาล แพทยาไทย สส.ร้อยเอ็ด 2.รำพูน ตันติวณิชชานนท์ สส.อุบลราชธานี 3.ฐากร ตันฑสิทธิ์ สส.บัญชีรายชื่อ 4.สุภาพร สลับศรี สส.ยโสธร 5.หรั่ง ธุระพล สส.อุดรธานี และ 6.อดิศักดิ์ แก้วมุงคุณทรัพย์ สส.อุดรธานี ซึ่งสวนทางกับพรรคร่วมฝ่ายค้านอย่าง พรรคประชาชน พรรคประชาธิปัตย์ พรรคเป็นธรรม ที่ลงมติไม่เห็นชอบและงดออกเสียงทั้งพรรค ไม่มีแตกแถว

ท้ายที่สุด ที่ประชุมมีมติเห็นชอบ 319 ต่อ 145 เสียง งดออกเสียง 27 เสียง ถือว่า เสียงเห็นชอบเกินกึ่งหนึ่ง เห็นชอบให้ ‘แพทองธาร’ เป็นนายกรัฐมนตรี คนที่ 31 ตามรัฐธรรมนูญมาตรา 159 โดยมีสส.จากพรรคเพื่อไทย ลุกขึ้นปรบมือแสดงความยินดีกับ ‘แพทองธาร’ จากนั้นประธานที่ประชุม ได้สั่งปิดการประชุมในเวลา 12.35 น. ใช้เวลาในกระบวนการลงคะแนนทั้งสิ้นกว่า 2 ชั่วโมง

ผู้สื่อข่าวรายงาน สำหรับผลการลงคะแนนเห็นชอบ 319 เสียงนั้น มาจากเสียงสส.ฝ่ายรัฐบาลที่ลงมติไปทางเดียวทุกพรรค แต่เมื่อตัดเสียงของ วันมูหะหมัดนอร์ กับ พิเชษฐ เชื้อเมืองพาน รองประธานสภาผู้แทนราษฎร คนที่ 2  รวมถึงพล.อ.ประวิตร และร.ต.อ.เฉลิม แล้ว ทำให้เสียงสส.ฝ่ายรัฐบาลเหลือ 310 เสียง จากเดิมมี 314 เสียง แต่มีเสียงของฝ่ายค้าน สส.พรรคไทยสร้างไทย 6 คน ที่เทเสียงเห็นชอบให้ ‘แพทองธาร’ ทั้งหมด รวมถึงพรรคเล็ก 1 เสียง จำนวน 3 พรรค ที่อยู่ในซีกฝ่ายค้าน ได้แก่ พรรคประชาธิปไตยใหม่ พรรคครูไทยเพื่อประชาชน พรรคใหม่ อีก 3 เสียง ก็เทเสียงเห็นชอบให้ ‘แพทองธาร’ เป็นนายกรัฐมนตรีด้วย ทำให้เสียงเห็นชอบให้ ‘แพทองธาร’ เป็นนายกฯ รวม 319 เสียง 

สำหรับเสียงไม่เห็นด้วย 145 เสียงนั้น เป็นเสียงของพรรคก้าวไกล 143 เสียง พรรคเป็นธรรม 1 เสียง และพรรคไทยก้าวหน้าของไชยามพวาน มั่นเพียรจิตติ์ สส.บัญชีรายชื่อ 1 เสียง ส่วนคะแนนงดออกเสียง จำนวน 27 เสียง มาจากพรรคประชาธิปัตย์  25 เสียง และ อีก 2 เสียง มาจาก วันมูหะมัดนอร์ กับพิเชษฐ

Credit:
- กองบรรณาธิการ SPACEBAR
- อมรเทพ โชติเฉลิมพงษ์


========================================

ID: 18861
Title: พบผู้ป่วยฝีดาษลิงนอกแอฟริการายแรก! หลัง WHO เพิ่งประกาศภาวะฉุกเฉิน 
Slug: who-confirms-first-case-new-mpox-strain-outside-africa-outbreak-spreads
Published At: 2024-08-16 12:53:47
Locale: th
Excerpt: พบผู้ป่วยเอ็มพอกซ์ หรือฝีดาษลิงในสวีเดน ถือเป็นผู้ป่วยในยุโรปรายแรกนอกแอฟริกา! หลัง WHO เพิ่งประกาศยกระดับภาวะฉุกเฉินสูงสุดได้เพียง 1 วัน 
Category: ต่างประเทศ, world, ภัยพิบัติ, disaster
Tags: 

Highlights:
- เมื่อวันพุธ (14 ส.ค.) WHO เพิ่งประกาศยกระดับว่าการระบาดของเชื้อเอ็มพอกซ์ (mpox) ในพื้นที่บางส่วนของแอฟริกาเป็น ‘ภาวะฉุกเฉินด้านสาธารณสุขที่มีความน่ากังวลระดับโลก’ (PHEIC) เนื่องจากไวรัสแพร่กระจายอย่างรวดเร็วทั่วทวีปแอฟริกา และมีความเสี่ยงที่จะเข้าสู่ทวีปอื่นๆ 
- ต่อมาในวันที่ 15 ส.ค. ก็พบผู้ป่วยชาวสวีเดนติดเชื้อ mpox ซึ่งเป็นคนแรกนอกทวีปแอฟริกา 

Content:

องค์การอนามัยโลก (WHO) ได้ประกาศเมื่อวันพุธ (14 ส.ค.) ว่าการระบาดของเชื้อเอ็มพอกซ์ (mpox) ในพื้นที่บางส่วนของแอฟริกาเป็น**ภาวะฉุกเฉินด้านสาธารณสุขที่มีความน่ากังวลระดับโลก (**PHEIC**)** ถือเป็นครั้งที่ 2 นับตั้งแต่ปี 2022 ที่ mpox ได้รับการประกาศให้เป็นภาวะฉุกเฉินด้านสาธารณสุข เนื่องจากไวรัสแพร่กระจายอย่างรวดเร็วทั่วทวีปแอฟริกา และมีความเสี่ยงที่จะเข้าสู่ทวีปอื่นๆ 

โรคติดต่อร้ายแรงนี้เดิมเรียกว่า **‘โรคฝีดาษลิง’ (monkeypox)** ซึ่งพบผู้ป่วยแล้ว 27,000 รายและคร่าชีวิตผู้คนมากกว่า 1,100 ราย ส่วนใหญ่เป็นเด็กในสาธารณรัฐประชาธิปไตยคองโก นับตั้งแต่การระบาดเริ่มขึ้นในเดือนมกราคม 2023 ขณะเดียวกันก็พบว่าจำนวนผู้ป่วยในแอฟริกาในปีนี้มากกว่า 14,000 ราย 

ปัจจุบันโรคนี้ได้แพร่กระจายไปทั่วบริเวณบางส่วนของแอฟริกากลางและแอฟริกาตะวันออกแล้ว และนักวิทยาศาสตร์ต่างกังวลว่าโรคกลายพันธุ์ใหม่จะแพร่กระจายเร็วเพียงใด และอัตราการเสียชีวิตที่สูงแค่ไหน

“ความเสี่ยงที่โรคจะแพร่กระจายต่อไปภายในแอฟริกาและไกลออกไปนั้น ‘น่ากังวลอย่างยิ่ง’” 

### **พบผู้ป่วยนอกแอฟริกา ‘รายแรก’ !!!** 

ต่อมาในวันที่ 15 ส.ค. WHO ก็ประกาศเตือนอีกว่า อาจพบผู้ติดเชื้อ mpox สายพันธุ์ใหม่ที่อันตรายกว่าจากต่างประเทศในยุโรปเพิ่มขึ้นอีก หลังจากที่สวีเดนประกาศพบผู้ติดเชื้อสายพันธุ์ดังกล่าวเป็นคนแรกนอกทวีปแอฟริกา 

กรณีที่พบผู้ติดเชื้อในสวีเดนเกิดขึ้นเพียง 1 วันหลังจากที่ WHO ประกาศว่าการระบาดของ mpox ในแอฟริกาเป็นภาวะฉุกเฉินด้านสาธารณสุขที่มีความน่ากังวลระดับโลก ซึ่งถือเป็นการเตือนภัยสูงสุดของ WHO 

เจ้าหน้าที่สาธารณสุขระดับโลกยืนยันเมื่อวันพฤหัสบดี (15 ส.ค.) ที่ผ่านมาว่า มีการติดเชื้อไวรัส์ mpox สายพันธุ์ใหม่ในสวีเดน และเชื่อมโยงกับการระบาดที่เพิ่มขึ้นในแอฟริกา ซึ่งถือเป็นสัญญาณแรกของการแพร่ระบาดนอกทวีปแอฟริกา 

เจ้าหน้าที่สาธารณสุขของสวีเดนกล่าวในการแถลงการณ์ว่า _“บุคคลดังกล่าวติดเชื้อขณะอยู่ในแอฟริกา โดยมีเชื้อ mpox สายพันธุ์ ‘clade Ib’ ซึ่งเกี่ยวข้องกับการระบาดเมื่อเร็วๆ นี้ และบุคคลดังกล่าวกำลังเข้ารับการรักษา”_ 

_“การพบผู้ป่วยในทวีปยุโรปอาจทำให้เชื้อ mpox แพร่ระบาดไปทั่วโลกอย่างรวดเร็ว หากพบผู้ป่วยในสวีเดน แสดงว่ายังมีผู้ป่วยอีกหลายสิบรายในยุโรปที่ยังตรวจไม่พบ”_ ลอว์เรนซ์ กอสติน ผู้เชี่ยวชาญด้านสาธารณสุขและศาสตราจารย์จากคณะนิติศาสตร์ มหาวิทยาลัยจอร์จทาวน์ในวอชิงตัน กล่าว 

ขณะที่ ดร.ไบรอัน เฟอร์กูสัน จากมหาวิทยาลัยเคมบริดจ์ กล่าวว่า _**“กรณีของนักท่องเที่ยวชาวสวีเดนเป็นเรื่องที่น่ากังวลแต่ก็ไม่น่าแปลกใจ เนื่องจากการระบาดมีความรุนแรงและแพร่กระจายในแอฟริกา มันน่าจะมีเพิ่มมากขึ้นที่นี่และส่วนอื่นๆ ของโลก เนื่องจากปัจจุบันยังไม่มีกลไกใดๆ ที่จะหยุดยั้งเคสผู้ป่วยติดเชื้อที่เดินทางเข้าประเทศ (imported cases) ได้”**_  

‘Gavi’ กลุ่มผลิตวัคซีนระดับโลกเผยกับสำนักข่าว Reuters ว่า “บริษัทมีเงินทุนมากถึง 500 ล้านดอลลาร์สหรัฐ (ราว 1.7 หมื่นล้านบาท) ในการฉีดวัคซีนให้กับประเทศต่างๆ ที่ได้รับผลกระทบจากการระบาดของเชื้อ mpox ที่เพิ่มขึ้นในทวีปแอฟริกา 

ศูนย์ควบคุมโรคติดต่อสหรัฐฯ (CDC) ได้แจ้งแพทย์ นักเดินทาง และพันธมิตรด้านสาธารณสุขของสหรัฐฯ ทราบเกี่ยวกับการแพร่กระจายของเชื้อ mpox สายพันธุ์ ‘Clade I’ ไปยังประเทศต่างๆ ที่ไม่เคยมีรายงานเคสผู้ป่วยของการติดเชื้อ mpox มาก่อน 

**‘Clade Ib’** **เป็นสายพันธุ์ที่กำลังการระบาดในปัจจุบัน ซึ่งเป็นสายพันธุ์ใหม่ของ ‘Clade I’** ที่มีการระบาดเฉพาะในคองโก และดูเหมือนว่าสายพันธุ์ ‘Clade Ib’ จะแพร่กระจายได้ง่ายกว่าผ่านการสัมผัสใกล้ชิดในชีวิตประจำวัน รวมถึงการมีเพศสัมพันธ์ 

อย่างไรก็ดี เจ้าหน้าที่สาธารณสุขของสหรัฐฯ เผยว่า “mpox สายพันธุ์ ‘Clade I’ มีแนวโน้มที่จะทำให้เกิดการติดเชื้อรุนแรงมากกว่าและมีอัตราการเสียชีวิตที่สูงกว่า mpox สายพันธุ์ ‘Clade II’” 

ในปี 2022 WHO ได้ประกาศภาวะฉุกเฉินด้านสาธารณสุขจากการระบาดของเชื้อ mpox สายพันธุ์ ‘Clade II’ ส่งผลให้มีผู้ป่วยมากกว่า 95,000 รายใน 115 ประเทศซึ่งไม่ได้เป็นโรคประจำถิ่น

Credit:
- กองบรรณาธิการ SPACEBAR


========================================

ID: 18863
Title: ‘ปิยบุตร’  สอนศัพท์ใหม่ ‘รัฐสมบัติ’ สืบอำนาจผ่านตระกูล
Slug: piyabutr-saengkanokkul-16-aug-2024-part1
Published At: 2024-08-16 12:32:33
Locale: th
Excerpt: ‘ปิยบุตร’  สอนศัพท์ใหม่ ‘รัฐสมบัติ’ สืบทอดมรดกอำนาจ  ยกต่อให้ทายาทในตระกูล ซัดนำเรื่องครอบครัวไปเป็นเรื่องของรัฐ ปลุกประชาชน อย่ายอมให้ ‘การบริหารรัฐ’ กลายเป็นเรื่องของ ‘ตระกูล’ ได้ เหตุจะนำมาสู่ ‘ประชาธิปไตย 2 ตระกูล’

Category: การเมือง, politics, การเมืองระดับชาติ, national
Tags: 

Highlights:
- ‘ปิยบุตร’  สอนศัพท์ใหม่ ‘รัฐสมบัติ’ สืบทอดมรดกอำนาจ ยกต่อให้ทายาทในตระกูล 
- ซัดนำเรื่องครอบครัวไปเป็นเรื่องของรัฐ ปลุกประชาชน อย่ายอมให้ ‘การบริหารรัฐ’ กลายเป็นเรื่องของ ‘ตระกูล’ ได้ เหตุจะนำมาสู่ ‘ประชาธิปไตย 2 ตระกูล’


Content:

วันนี้ (16 ส.ค.) ที่รัฐสภามีวาระการประชุมที่สำคัญ คือ การโหวตเลือกนายกรัฐมนตรี ให้ แพทองธาร ชินวัตร แคนดิเดตนายกรัฐมนตรี จากพรรคเพื่อไทย ขึ้นเป็นนายกฯ ของไทยคนที่ 31 ท่ามกลางกระแสวิจารณ์เรื่องการสืบถอดอำนาจของตระกูลชินวัตร 

หนึ่งในคนที่ออกมาเคลื่อนไหวเรื่องนี้ คือ **ปิยบุตร แสงกนกกุล เลขาธิการคณะก้าวหน้า** ได้โพสต์ข้อความเฟซบุ๊ก เรื่องรัฐสมบัติ มีเนื้อหาระบุว่า 

**รัฐสมบัติ** หรือ **Patrimonial State** คือ **รัฐที่ครอบครัวใดครอบครัวหนึ่ง ตระกูลใดตระกูลหนึ่งเป็นเจ้าของ เมื่อผู้ปกครองคนหนึ่งพ้นไป ก็ส่งมอบตำแหน่งให้สมาชิกในตระกูลขึ้นดำรงตำแหน่งต่อไป** ตำแหน่งผู้ปกครองรัฐ 

และรัฐนั้น จึงเสมือนเป็น ทรัพย์สมบัติ ของตระกูล ที่สามารถเป็น มรดกยกต่อให้ทายาทในตระกูลได้ 

**รัฐสมบัติ ไม่แยกแยะเรื่องส่วนตัวกับส่วนรวมออกจากกัน** นำเรื่องของครอบครัว เรื่องของตนเอง ให้กลายเป็นเรื่องของรัฐ ทรัพยากรและงบประมาณของรัฐถูกนำไปปะปนกับการใช้จ่ายส่วนตน นโยบายของรัฐถูกนำไปปะปนกับความต้องการส่วนตน ส่วนครอบครัว 

รัฐสมบัติจึงแตกต่างจากรัฐแบบสมัยใหม่ ที่พยายามแยกแดนส่วนตัวออกจากแดนสาธารณะ 

รัฐแบบสมัยใหม่ สร้างรัฐให้เป็นนิติบุคคล แยกออกจากคน และกำหนดให้มีตำแหน่งเข้าใช้อำนาจรัฐ โดยมีกระบวนการได้มาซึ่งตำแหน่งนั้นไว้ มิให้ยกสืบทอดกันเป็นมรดกในตระกูล 

ในโลกปัจจุบัน ครอบครัวหนึ่ง ทำธุรกิจร่ำรวย เมื่อพ่อแม่ตายไป ก็ยกมรดกให้ลูก เช่นนี้ คงไม่มีใครว่า เพราะ เป็นเรื่องส่วนตัว เอกชน ครอบครัวตนเอง ถึงกระนั้น ความคิดแบบสมัยใหม่ยังมองว่าไม่เป็นธรรม ทำให้คนที่ไม่ได้เกิดมาบนกองเงินกองทองเสียเปรียบ จึงได้คิดมาตรการสร้างความเสมอภาค เช่น ภาษีมรดก ภาษีที่ดิน เป็นต้น 

ในขณะที่ครอบครัวเศรษฐีเอง ก็ตระหนักดีถึง กฎธรรมชาติ ที่ว่า ความสามารถ อำนาจ บารมี ไม่อาจถ่ายทอดผ่านพันธุกรรม พวกเขาจึงจ้างผู้บริหารมืออาชีพเข้ามา แล้วถ้าเป็นรัฐ เป็นเรื่องสาธารณะ เรื่องมหาชน เรื่องแดน Public มิใช่แดน Private ล่ะ? **เราสามารถยอมให้การบริหารรัฐ กลายเป็นเรื่องของครอบครัว ตระกูล ได้หรือ?** 

จะเป็นไปได้อย่างไรที่ประชาชนผู้เป็นสมาชิกรัฐ เป็นเจ้าของรัฐร่วมกัน ต้องยินยอมครอบครัวหนึ่ง ตระกูลหนึ่ง ยกอำนาจรัฐให้กันเองภายในตระกูล ราวกับเป็นสมบัติ เป็นมรดกได้ **สภาวการณ์ประชาธิปไตย 2 ใบอนุญาต วันนี้นำมาซึ่งประชาธิปไตย 2 ตระกูล**

Credit:
- กองบรรณาธิการ SPACEBAR


========================================

ID: 18862
Title: สภาฯ คิกออฟ! ถกโหวตเลือกนายกฯ คนที่ 31 
Slug: house-of-representatives-meeting-vote-for-the-prime-minister
Published At: 2024-08-16 12:11:28
Locale: th
Excerpt: ‘สภาฯ​’ คิกออฟ! ถกโหวตเลือกนายกฯ คนที่ 31 ‘พรรคประชาชน’ ขออภิปราย แต่โดน ‘เพื่อไทย​’ ค้านทันที ก่อนได้อภิปรายชี้แนะไม่เกิน 20 นาที ด้าน ‘ไทยสร้างไทย’ ชี้เป็นครั้งแรกในรอบ 10 ปี ที่เลือกนายกฯ โดยไร้ ‘สว.’ เอี่ยว
Category: การเมือง, politics
Tags: 

Highlights:
- ‘สภาฯ​’ คิกออฟ! ถกโหวตเลือกนายกฯ คนที่ 31 ‘พรรคประชาชน’ ขออภิปราย ‘อุ๊งอิ๊ง’
- แต่โดน ‘เพื่อไทย​’ ค้านทันที ก่อน ‘วันนอร์​’ ขอประณีประนอม ได้อภิปรายชี้แนะไม่เกิน 20 นาที
- ‘ไทยสร้างไทย’ ชี้เป็นครั้งแรกในรอบ 10 ปี ที่เลือกนายกฯ โดยไร้ ‘สว.’ เอี่ยว

Content:

ผู้สื่อข่าวรายงานบรรยากาศการประชุมสภาผู้แทนราษฎร (สมัยสามัญประจำปีครั้งที่ 1) เป็นพิเศษ ที่มี วันมูหะมัดนอร์ มะทา ประธานสภาผู้แทนราษฎร ทำหน้าที่ประธานการประชุม ซึ่งเป็น**วาระพิจารณาให้ความเห็นชอบบุคคลซึ่งสมควรได้รับแต่งตั้งเป็นนายกรัฐมนตรี ตามรัฐธรรมนูญมาตรา 159** โดยใช้วิธีการขานชื่อเป็นรายบุคคลตามลำดับรายชื่อ สส.เพื่อลงคะแนน

โดยทาง **สรวงศ์ เทียนทอง** สส.สระแก้ว เลขาธิการพรรคเพื่อไทย ได้ลุกขึ้นเสนอชื่อ **แพทองธาร ชินวัตร** หัวหน้าพรรคเพื่อไทย ในฐานะแคนดิเดตนายกฯ จากพรรคเพื่อไทย เพื่อให้ความเห็นชอบบุคคลซึ่งสมควรได้รับการแต่งตั้งเป็นนายกฯ ตามรัฐธรรมนูญมาตรา 159 โดยมีผู้รับรองถูกต้อง ซึ่งทาง แพทองธาร แคนดิเดตนายกฯ จากพรรคเพื่อไทย ได้รับการเสนอชื่อเพียงรายเดียว ไม่มีบุคคลอื่นเสนอชื่อแคนดิเดตนายกฯจากพรรคอื่น

อย่างไรก็ตาม **ปกรณ์วุฒิ อุดมพิพัฒน์สกุล** สส.บัญชีรายชื่อ พรรคประชาชน ในฐานะประธานคณะกรรมการประสานงานพรรคร่วมฝ่ายค้าน (วิปฝ่ายค้าน) ลุกขึ้นเสนอให้มีการเปิดอภิปรายผู้ได้รับการเสนอชื่อให้ได้รับการแต่งตั้งเป็นนายกฯ แต่ทางฝ่ายรัฐบาล โดยเฉพาะพรรคเพื่อไทย ไม่เห็นด้วย และควรให้มีการโหวตลงคะแนนทันที เนื่องจากไม่เป็นไปตามระเบียบวาระ

อาทิ **อดิศร เพียงเกษ** สส.บัญชีรายชื่อ พรรคเพื่อไทย เห็นว่าผู้ที่ได้รับการเสนอชื่อ ไม่ได้อยู่ในที่ประชุมฯ ดังนั้น ควรให้ขั้นตอนกระบวนการการเลือกนายกฯ แล้วเสร็จ จนมีการแถลงนโยบายต่อรัฐสภา แล้วค่อยใช้โอกาสนั้นอภิปรายถึงคุณสมบัติ

ขณะที่ **วิสุทธิ์ ไชยณรุณ** สส.บัญชีรายชื่อ พรรคเพื่อไทย ในฐานะประธานวิปรัฐบาล กล่าวว่า วิป 2 ฝ่าย ตกลงกันก่อนหน้านี้ว่า จะอภิปรายในเชิงเสนอแนะ หรือแนะนำเท่านั้น โดยขอให้ใช้เวลาไม่เกิน 20 นาที ดังนั้น หากจะมีการอภิปราย ต้องอยู่ในประเด็น หากก้าวก่ายไปเรื่องอื่น อาจมีการประท้วง จึงอยากให้การประชุมเป็นไปด้วยความเรียบร้อย ประณีประนอม

ทางด้าน **ฐากร ตัณฑสิทธิ์** สส.บัญชีรายชื่อ พรรคไทยสร้างไทย ในฐานะฝ่ายค้าน ยืนยันว่า จะไม่อภิปรายถึงคุณสมบัติต่าง ๆ ของนายกฯ แต่จะขออภิปรายเพียงเหตุผลความจำเป็นที่จะต้องมีนายกฯ มาบริหารประเทศเท่านั้น

เมื่อมีความเห็นแตกออกเป็น 2 ฝ่าย ทั้งฝ่ายที่ต้องการให้มีการอภิปราย และไม่ต้องการให้เปิดอภิปราย ควรดำเนินการตามระเบียบวาระ เข้าสู่การโหวตลงคะแนน ทางประธานสภาฯ ชี้แจงว่า จะไม่ใช่สิทธิ์ชี้ขาดว่าจะเลือกแบบใด เนื่องจากเป็นเรื่องที่ประชุมของสภาฯ

**รังสิมันต์ โรม** สส.บัญชีรายชื่อ พรรคประชาชน ในฐานะฝ่ายค้าน กล่าวว่า ในการเสนอชื่อบุคคลซึ่งสมควรได้รับการแต่งตั้งเป็นนายกฯ มีผู้รับรองถูกต้องครบถ้วนตามกฎหมาย ถือว่าเป็นญัตติแล้ว จึงสามารถอภิปรายได้ ถือเป็นหลักทั่วไปที่ทำมาตลอดในสภาฯ

แต่ทาง **ชาดา ไทยเศรษฐ์** สส.อุทัยธานี พรรคภูมิใจไทย ยืนยันว่า ไม่ใช่ญัตติ เนื่องจากการความเห็นชอบบุคคลซึ่งสมควรได้รับแต่งตั้งเป็นนายกรัฐมนตรี เป็นการเสนอตามรัฐธรมนูญ ไม่ใช่เป็นการเสนอตามข้อบังคับการประชุมสภาฯ จึงไม่จำเป็นต้องอภิปราย ดังนั้น การวินิจฉัยของประธานที่ประชุมครั้งนี้ จะเป็นบรรทัดฐานต่อไป 

เมื่อมีการเปิดให้ถกเถียงกันอย่างกว้างขวางแล้ว ฐานะประธานในที่ประชุม เห็นควรให้เป็นไปตามที่วิป 2 ฝ่าย ตกลงกันก่อนหน้านี้ เพื่อให้เกิดการประณีประนอม คือเปิดให้มีการอภิปรายชี้แนะ เป็นเวลาไม่เกิน 20 นาที โดยไม่มีการอภิปรายแตะไปถึงคุณสมบัติ เนื่องจากสภาฯ ไม่มีหน้าที่ตัดสินเรื่องนี้ได้ เพราะมีองค์กรดำเนินการอยู่

จากนั้น ได้เปิดให้สมาชิกอภิปราย โดย ฐากร ลุกขึ้นอภิปรายเป็นคนแรก โดยชี้ให้เห็นว่า นี่เป็นครั้งแรกในรอบ 10 ปี ที่สภาฯ จะมีสิทธิ์ใช้อำนาจเลือกนายกฯ ด้วยตนเอง โดยไม่ผ่านวุฒิสภา ท่ามกลางสภาวะขาลงด้านเศรษฐกิจ

วันนี้ ภูเขาอีกลูกหนึ่ง คือภูเขาทางการเมืองเข้ามาทับซ้อน จนประชาชนจะทนอยู่กับภาวะเศรษฐกิจของประเทศได้อย่างไร สิ่งนี้คือสิ่งที่เรียกร้องจากนายกฯ จะทำอย่างไรเพื่อแก้ไขปัญหาประชาชนที่อยู่ในภาวะอ่อนแอ  

### **‘หัวหน้าพรรคประชาชน’ ชวนแก้อำนาจศาล รธน.**

ในคิวของ **ณัฐพงษ์ เรืองปัญญาวุฒิ** สส.บัญชีรายชื่อ หัวหน้าพรรคประชาชน ได้อภิปรายชี้ให้เห็นถึง ‘ขบวนการนิติสงคราม’ และการยุบพรรคหลายครั้งหลายหน ซึ่งมี สส.หลายคนล้วนเป็นเหยื่อการตัดสินทางการเมืองที่ให้อำนาจล้นเกินแก่ศาลรัฐธรรมนูญ ดังนั้น จึงต้องวางอำนาจหน้าที่ศาลรัฐธรรมนูญ ไม่ให้รุกล้ำฝ่ายนิติบัญญัติจนล้นเกิน ทั้งนี้ เชื่อว่าทุกคนเห็นปัญหาเช่นเดียวกันว่า หลายคนไม่สมควรถูกประหารชีวิตทางการเมือง มาตรฐานทางจริยธรรมควรเป็นเงื่อนไข กติกาที่ สส.ตรวจสอบกันเอง ไม่ใช่กติกาที่ให้องค์กรตุลาการมาวินิจฉัยโดยใช้มาตรวัดทางกฎหมาย

บางช่วงบางตอน ณัฐพงษ์ ชี้ให้เห็นด้วยว่า 7 ปีที่ผ่านมา ที่รัฐธรรมนูญฉบับนี้มีผลบังคับใช้ ไม่สามารถแก้ปัญหาได้ ซ้ำร้ายยังถูกไปใช้เป็นเครื่องมือกลั่นแกล้งจากกล่มคนชั้นนำ ทุบทำลาย สส.ที่ได้รับอำนาจสูงสุดจากประชชน ดังนั้น โจทย์ใหญ่คือสร้างเสถียรภาพให้ประเทศ ไม่ให้เกิดสุญญากาศการเมือง ภารกิจสำคัญ สส. คือเชิญชวนสานต่อภารกิจปรับปรุงแก้ไขรัฐธรรมนูญ เพื่อแก้อำนาจศาลรัฐธรรมนูญและองค์กรอิสระ ให้เป็นไปตามหลักสากล และปรับกติกาพรรคการเมืองให้ ‘เกิดขึ้นง่าย ตายยาก’ เพื่อสร้างสภาพแวดล้อมที่ดีให้ระบอบประชาธิปไตย

Credit:
- กองบรรณาธิการ SPACEBAR
- อมรเทพ โชติเฉลิมพงษ์


========================================

ID: 18860
Title: ‘มหาดไทย’ ทำสมุดภาพประวัติศาสตร์ เฉลิมพระเกียรติเจ้าฟ้าสิริวัณณวรีฯ
Slug: ministry-of-interior-makes-a-historical-photo-book-celebrating-her-royal-highness-princess-sirivannavari
Published At: 2024-08-16 11:59:29
Locale: th
Excerpt: กระทรวงมหาดไทย จัดทำสมุดภาพประวัติศาสตร์ “สิริราชกัญญานารีรัตน์ Thai Craft Wisdom Legacy” เฉลิมพระเกียรติ 38 พรรษา สมเด็จพระเจ้าลูกเธอ เจ้าฟ้าสิริวัณณวรี นารีรัตนราชกัญญา เผยแพร่พระอัจฉริยภาพ ฟื้นคืนภูมิปัญญาผ้า-หัตถศิลป์พื้นถิ่นของไทย

Category: ศิลปะ-วัฒนธรรม, culture, วัฒนธรรมป๊อป, pop-culture
Tags: 

Highlights:
- กระทรวงมหาดไทย จัดทำสมุดภาพประวัติศาสตร์ “สิริราชกัญญานารีรัตน์ Thai Craft Wisdom Legacy” เฉลิมพระเกียรติ 38 พรรษา สมเด็จพระเจ้าลูกเธอ เจ้าฟ้าสิริวัณณวรี นารีรัตนราชกัญญา 
- เผยแพร่พระอัจฉริยภาพ ฟื้นคืนภูมิปัญญาผ้า-หัตถศิลป์พื้นถิ่นของไทย

Content:

เพื่อเป็นการเฉลิมพระเกียรติ ในวโรกาสที่**สมเด็จพระเจ้าลูกเธอ เจ้าฟ้าสิริวัณณวรี นารีรัตนราชกัญญา** จะทรงเจริญพระชนมายุครบ 38 พรรษา ในวันที่ 8 มกราคม 2568 **กระทรวงมหาดไทย** ได้จัดทำ **สมุดภาพประวัติศาสตร์** “**สิริราชกัญญานารีรัตน์** Thai Craft Wisdom Legacy” **เฉลิมพระเกียรติ** 38 **พรรษา สมเด็จพระเจ้าลูกเธอ เจ้าฟ้าสิริวัณณวรี นารีรัตนราชกัญญา** เพื่อเผยแพร่พระวิสัยทัศน์ และพระอัจฉริยภาพ ในการฟื้นคืนภูมิปัญญาผ้าและหัตถศิลป์พื้นถิ่นของไทย ให้มีความร่วมสมัยและเป็นที่ยอมรับในระดับสากล ผ่านแนวคิด “แฟชั่นแห่งความยั่งยืน **:** Sustainable Fashion” 

กระทรวงมหาดไทยได้จัดงานแถลงข่าวเมื่อวันที่ 14 สิงหาคม ที่ผ่านมา ที่ห้องประชุมฟีนิกซ์ 1-3 ศูนย์แสดงสินค้าและการประชุม อิมแพ็ค เมืองทองธานี อำเภอปากเกร็ด จังหวัดนนทบุรี โดย**นายสุทธิพงษ์ จุลเจริญ ปลัดกระทรวงมหาดไทย** เป็นประธานการแถลงข่าวโครงการสมุดภาพประวัติศาสตร์ **“สิริราชกัญญานารีรัตน์** Thai Craft Wisdom Legacy**”** เฉลิมพระเกียรติ 38พรรษา สมเด็จพระเจ้าลูกเธอ เจ้าฟ้าสิริวัณณวรี นารีรัตนราชกัญญา 

โดยมี นายเชษฐา โมสิกรัตน์, นายราชันย์ ซุ้นหั้ว รองปลัดกระทรวงมหาดไทย นายณัฐวัสส์ วิริยานภาภรณ์ หัวหน้าผู้ตรวจราชการกระทรวงมหาดไทย ผู้บริหารกรม หน่วยงานรัฐวิสาหกิจในสังกัดกระทรวงมหาดไทย ข้าราชการ คณะที่ปรึกษาโครงการผ้าไทยใส่ให้สนุก ได้แก่ ดร.ศรินดา จามรมาน นายธนันท์รัฐ ธนเสฎฐการย์ นายศิริชัย ทหรานนท์ นายภูภวิศ กฤตพลนารา รวมถึงผู้ประกอบการ OTOP ร่วมงานเป็นจำนวนมาก

**นายสุทธิพงษ์ จุลเจริญ** **ปลัดกระทรวงมหาดไทย** กล่าวว่า กระทรวงมหาดไทยมีหน้าที่หลักในการทำหน้าที่ “บำบัดทุกข์ บำรุงสุข” ให้กับพี่น้องประชาชนคนไทย ซึ่งชาวมหาดไทยล้วนสำนึกในพระกรุณาคุณที่สมเด็จพระเจ้าลูกเธอ เจ้าฟ้าสิริวัณณวรี นารีรัตนราชกัญญา ทรงมีพระราชปณิธานอันมุ่งมั่นในการแบ่งเบาพระราชภาระของพระบาทสมเด็จพระเจ้าอยู่หัว

ด้วยการสืบสาน รักษา และต่อยอด พระราชดำริของพระบาทสมเด็จพระบรมชนกาธิเบศร มหาภูมิพลอดุลยเดชมหาราช บรมนาถบพิตร และสมเด็จพระนางเจ้าสิริกิติ์ พระบรมราชินีนาถ พระบรมราชชนนีพันปีหลวง ตลอดจนถึงการน้อมนำแนวพระราชดำริของพระบรมวงศานุวงศ์ทุกพระองค์ มาเป็นแนวทางในการหนุนเสริมการพัฒนาคุณภาพชีวิตที่ดีอย่างยั่งยืนให้กับประชาชนคนไทย

โดยเฉพาะอย่างยิ่งในด้านงานหัตถศิลป์หัตถกรรม ด้วยพระองค์ทรงมีความสนพระทัยตั้งแต่ยังทรงพระเยาว์ ด้วยการตามเสด็จพระราชดำเนินสมเด็จพระบรมราชชนนีพันปีหลวง ไปเยี่ยมเยียนราษฎรทั่วทุกหนแห่ง ซึ่งพื้นที่ที่เสด็จนั้นล้วนแต่มีความยากลำบาก ทำให้ได้ทรงซึมซับและถูกหล่อหลอมให้เป็น “**เจ้าฟ้าหญิงนักพัฒนา**”

เมื่อทรงเจริญวัย พระองค์เสด็จไปทรงงานเพื่อบำบัดทุกข์ บำรุงสุข ด้วยการ Coaching ทำให้ประชาชนคนไทยในทุกถิ่นที่ได้มีความอยู่ดี กินดี มีงาน มีอาชีพ มีรายได้ที่มั่นคงในการเลี้ยงดูจุนเจือตนเอง และครอบครัวให้สามารถดำรงชีวิตได้อย่างมีความสุขอย่างยั่งยืน

ดังพระราชดำรัสของพระบาทสมเด็จพระเจ้าอยู่หัว ที่ได้พระราชทานเมื่อวันที่ 30 มิถุนายน 2563 ความว่า “ประเทศชาติมั่นคง ประชาชนมีความสุข แก้ไขในสิ่งผิด สืบสานในพระราชปณิธาน ภายใต้ปรัชญาของเศรษฐกิจพอเพียง”

คำว่า “แก้ไขในสิ่งผิด” เราต้องรู้จักสำรวจตรวจสอบการใช้ชีวิตของเราเองว่ามีสิ่งใดที่ทำให้ส่งผลในด้านไม่ดีในชีวิต เช่นเดียวกัน ในด้านงานหัตถศิลป์หัตถกรรม พระองค์ได้พระราชทานลายผ้าพระราชทานเพื่อปลุกพลังความคิดสร้างสรรค์ของช่างทอผ้าและผู้ประกอบการได้มีทำให้เกิดผลงานที่มีลวดลาย รูปแบบทันสมัย ที่เหนือไปกว่าคำว่า “สืบสาน รักษา” ด้วยการ “ต่อยอด”

เพื่อให้ลูกค้าได้เลือกซื้อเลือกหา ซึ่งถือเป็นการแก้ไขในสิ่งผิดด้านความเชื่อ เพราะไม่ใช่ของเก่าไม่ดี แต่เราต้องต่อยอดด้วยลวดลายใหม่ เพื่อเพิ่มพูนรายได้ให้มากขึ้น โดยพระองค์ได้พระราชทาน “โครงการผ้าไทยใส่ให้สนุก” คือความสุขที่ได้สวมใส่ผ้าไทยในทุกที่ ทุกเวลา ทุกโอกาส ทุกช่วงวัย

พระองค์ทรงน้อมนำพระราชดำริที่สมเด็จพระบรมราชชนนีพันปีหลวงทรงรื้อฟื้นให้ผืนผ้าไทยทุกผืนได้กลับมามีชีวิตอีกครั้ง ด้วยการต่อยอดงานด้านแฟชั่นดีไซน์และวิชาการทางแฟชั่น และพระราชทานลายผ้า ได้แก่ ผ้ามัดหมี่ลายพระราชทาน “ลายขอเจ้าฟ้าสิริวัณณวรีฯ” และล่าสุด คือ “ลายสิริวชิราภรณ์” อีกทั้งพระราชทานแนวคิด Sustainable Fashion และเครื่องหมายรับรองสินค้าแฟชั่นและหัตถกรรมพระราชทาน “Sustainable Fashion : **แฟชั่นแห่งความยั่งยืน**” แก่ช่างทอผ้า ช่างหัตถกรรม ผู้ผลิต และผู้ประกอบการที่สร้างสรรค์ผืนผ้าและหัตถกรรมที่เป็นมิตรต่อสิ่งแวดล้อม ปลอดภัยต่อผู้สร้างสรรค์และผู้สวมใส่

เป็นการรับรองคุณภาพของผลิตภัณฑ์ที่ได้ระดับมาตรฐานสากล ที่ทุกกระบวนการสร้างสรรค์ได้สนองแนวพระดำริในสมเด็จพระเจ้าลูกเธอ เจ้าฟ้าสิริวัณณวรี นารีรัตนราชกัญญา จนทำให้ผืนผ้าไทยทุกวันนี้ “ผ้าไทย” ได้รับความนิยมชมชอบจากผู้บริโภคทั้งในประเทศและต่างประเทศ สร้างรายได้อันมหาศาลกว่า 70,000ล้านบาทให้กับคนไทย

**นายสุทธิพงษ์** กล่าวเน้นย้ำว่า สิ่งสำคัญที่สุดของการจัดพิมพ์หนังสือ “สิริราชกัญญานารีรัตน์ Thai Craft Wisdom Legacy” คือ เป็นการถวายพระกำลังใจแด่สมเด็จพระเจ้าลูกเธอ เจ้าฟ้าสิริวัณณวรี นารีรัตนราชกัญญา พระผู้ทรงทุ่มเทพระวรกาย พระสติปัญญาความสามารถและพระราชทานแนวทางให้คนมหาดไทย ได้ทำหน้าที่ข้าราชการที่ดีในพระบาทสมเด็จพระเจ้าอยู่หัว เป็นราชสีห์ผู้จงรักภักดี ผู้ทำหน้าที่อำนวยประโยชน์อำนวยสุขและอำนวยความเป็นธรรมให้กับประชาชนคนไทย อันเป็นการแบ่งเบาพระราชภาระของพระบาทสมเด็จพระเจ้าอยู่หัว เพื่อจะได้ร่วมกันทำให้ “ประเทศชาติมั่นคง ประชาชนมีความสุข” อย่างยั่งยืนสืบไป

ทำให้เกิดประโยชน์กับประเทศชาติโดยรวม ทั้งการจารึกแนวทางการสนองพระดำริของพระองค์เพื่อเป็นบทเรียนให้กับคนรุ่นใหม่และอนุชนคนรุ่นหลังว่า เจ้าฟ้าเจ้าแผ่นดินทรงมีแนวทางการทรงงานเพื่อทำให้คนปรับเปลี่ยนทัศนคติและความรู้ความเข้าใจแต่เก่าก่อนให้ได้รับการปรับกลวิธี แนวทาง วัสดุอุปกรณ์ ด้วยความอดทน เพื่อพัฒนาชิ้นงานให้เกิดความเป็นเลิศ และในแง่ประวัติศาสตร์บ้านเมือง จำเป็นต้องมีการจดจารจารึกไว้ เพื่อไม่ให้สิ่งดีๆ ที่พระองค์พระราชทานไว้นั้นต้องลบหายลางเลือนไป

ดังพระราชดำรัสของพระบาทสมเด็จพระเจ้าอยู่หัวที่ได้พระราชทานแก่เยาวชนโครงการค่ายผู้นำเยาวชนจิตอาสา หลักสูตรการฝึกปฏิบัติและดูงานเศรษฐกิจพอเพียงของนักเรียนมัธยมศึกษาตอนปลายทั่วประเทศ รุ่นที่ 1 ใจความสำคัญตอนหนึ่งว่า

“…ถ้าเราศึกษาประวัติศาสตร์หรือความเป็นมาของชาติบ้านเมือง ทั้งที่ดี ทั้งที่ไม่ดี เราก็จะรู้ว่าอะไรมันดี อะไรเป็นประโยชน์ อะไรมันไม่ดี เพราะว่ามันมีของดี มันก็มีของไม่ดี มันมีของถูก มันก็มีของผิด ก็สำคัญที่ว่า จะเปิดใจศึกษาว่าอะไรมันถูก อะไรมันผิด อะไรมันเป็นประโยชน์ อะไรมันไร้ประโยชน์ แต่อย่างที่บอกว่าประวัติศาสตร์มีทั้งของเลวชั่วร้าย และก็มีทั้งของที่ดี…แต่ที่สำคัญ คือ เราต้องเอาบทเรียนมาใช้…”

เรียกอีกอย่างว่า หนังสือเล่มนี้จะเป็นบันทึกประวัติศาสตร์ให้กับข้าราชการและประชาชนคนไทยทุกคน เป็น “จดหมายเหตุ” บันทึกเรื่องราว ทำให้เราสามารถบำบัดทุกข์ บำรุงสุข ได้สะดวก รวดเร็ว ง่ายดายขึ้น อย่างยั่งยืน

**นายสุทธิพงษ์** กล่าวเพิ่มเติมว่า พระองค์ได้พระราชทานหนังสือ Sustainable City ให้แก่ตน พร้อมด้วย ดร.วันดี กุญชรยาคง จุลเจริญ นายกสมาคมแม่บ้านมหาดไทย นายอรรษิษฐ์ สัมพันธรัตน์ อธิบดีกรมการปกครอง (เมื่อครั้งดำรงตำแหน่งอธิบดีกรมการพัฒนาชุมชน) และนางจิณณารัชช์ สัมพันธรัตน์ ประธานชมรมแม่บ้านกรมการปกครอง (เมื่อครั้งดำรงตำแหน่งประธานชมรมแม่บ้านพัฒนาชุมชน) และพระราชทานพระดำรัส ว่า

“เป็นหน้าที่ของคนมหาดไทยทำให้เกิด Sustainable Village จึงเป็นที่มาของการขับเคลื่อนโครงการ “หมู่บ้านยั่งยืน (Sustainable Village)” ขยายผลเพื่อพัฒนาคุณภาพชีวิตพี่น้องประชาชนในแต่ละหมู่บ้าน ชุมชน ให้เกิดความยั่งยืนในชีวิต “เพราะคำตอบของการพัฒนาอยู่ที่หมู่บ้าน” ด้วยการสร้าง “ทีม” มีระบบคุ้มบ้าน มีโครงสร้างการดูแลคนในหมู่บ้าน

เป็น “ผู้นำต้องทำก่อน” หมั่นพูดคุย ประชุม สร้างพลังความรัก ความสามัคคีของคนในชุมชน ให้เกิดความเหนียวแน่น เพื่อให้เกิดความยั่งยืน ด้วยการพึ่งพาตนเองตามหลักปรัชญาของเศรษฐกิจพอเพียงในพระบาทสมเด็จพระบรมชนกาธิเบศร มหาภูมิพลอดุลยเดชมหาราช บรมนาถบพิตร ตามภูมิสังคม มีการปลูกพืชผักสวนครัว การจัดทำถังขยะเปียกลดโลกร้อน ในทุกอำเภอ ตำบล หมู่บ้าน ซึ่งสิ่งเหล่านี้สอดคล้องกับเจตนารมณ์ “76 จังหวัด 76 คำมั่นสัญญา เพื่อการพัฒนา เพื่อความเท่าเทียม เพื่อความยั่งยืน” ที่พุ่งเป้าหมายการพัฒนาที่ยั่งยืนตาม SDGs ทั้ง 17 ข้อ เพื่อจะได้ร่วมกันทำให้ “ประเทศชาติมั่นคง ประชาชนมีความสุข” อย่างยั่งยืนสืบไป

**นายธนันท์รัฐ ธนเสฏฐการย์** **ที่ปรึกษาโครงการผ้าไทยใส่ให้สนุก** กล่าวว่า หนังสือ “สิริราชกัญญานารีรัตน์ Thai Craft Wisdom Legacy” เป็นการจดจารจารึกบันทึกการเสด็จทรงงานในทุกด้านตลอด 4 ปีรวม 40 ครั้ง ซึ่งเป็นพระกรุณาคุณที่พระองค์ทรงพระเมตตาแก่กระทรวงมหาดไทย และคณะทำงานโครงการผ้าไทยใส่ให้สนุก ลงไป coaching การประกวดผ้า

ซึ่งได้ลงพื้นที่ถึงใต้ถุนบ้าน โดยมีข้าราชการกรมการพัฒนาชุมชน กระทรวงมหาดไทย ทำงานเคียงข้างกับคณะทำงานด้วยความมุ่งมั่นตั้งใจ ซึ่งทุกปีจะมีเรื่องราวที่สนุกสนาน เป็นความทรงจำที่ดีที่พวกเราทุกคนได้ร่วมถวายงานพระองค์ท่าน จนทำให้พี่น้องช่างทอผ้า และผู้ประกอบการ ได้รับการพัฒนาคุณภาพชีวิตจนถึงปัจจุบัน และทรงให้ความสำคัญกับการพัฒนาเยาวชน

จุดเด่นที่พวกเราสัมผัสได้ถึงน้ำพระทัยอันใหญ่ยิ่ง คือ เราจะเห็นได้ว่าอะไรที่มาจากประชาชน พระองค์ท่านจะทรงโปรดและประทับและตรัสถามพูดคุยอย่างใกล้ชิด พร้อมทั้งจะตรัสถามเสมอว่า “เมื่อไหร่จะได้เจอกันอีก” 

**นายศิริชัย ทหรานนท์ นักออกแบบและเจ้าของกิจการ แบรนด์เธียเตอร์** กล่าวว่า ดีใจที่ได้เป็นส่วนหนึ่งของโครงการผ้าไทยใส่ให้สนุกในพระดำริฯ ด้วยความมุ่งมั่นที่อยากใช้ความรู้ความสามารถและประสบการณ์ในด้านแปรรูปและออกแบบตัดเย็บที่ตนมีความเชี่ยวชาญ ถ่ายทอดให้กับผู้ประกอบการและช่างทอผ้าทั่วประเทศ ซึ่งจากวันแรกจนถึงปัจจุบัน เราจะเจอทั้งกลุ่มใหม่บ้าง และกลุ่มเก่าบ้าง ซึ่งเราได้รับ feedback ว่า เมื่อนำไปปรับปรุงแล้ว ทุกสิ่งทุกอย่างเปลี่ยนแปลงไปในสิ่งที่ดีขึ้น

**ดร.ศรินดา จามรมาน** **ที่ปรึกษาโครงการผ้าไทยใส่ให้สนุก** กล่าวว่า พระองค์ทรงเป็นแฟชั่นดีไซเนอร์ นักการทหาร และศิลปิน ซึ่งพระองค์มีพระกรณียกิจเยอะมาก ดังนั้น เวลาทรงงานบนโต๊ะทรงงานถือเป็นเวลาที่มีค่า จึงจะทรงเข้มงวด และทรงดุ เพราะทรงย้ำเสมอว่า จะเป็นการดึงสติให้ทุกคนได้ฟังและจดจ่อกับงานตรงหน้า ขอให้ฟังแล้วทำตาม “ผลงานต้องสวยและคุณภาพดีด้วย” ซึ่งในปีถัดมา ทุกคนต่างกลับมาทูลถวายรายงานเป็นเสียงเดียวกันว่า ขายดีขึ้นมาก

**นายภูภวิศ กฤตพลนารา** **ผู้ก่อตั้งและดีไซเนอร์ แบรนด์ Issue** กล่าวว่า ในฐานะนักออกแบบที่ได้มีโอกาสลงไปทำงาน เราจะได้รับโจทย์จากพระองค์ท่านมาก่อน และจะทรงตรัสถามหลังจบการลงพื้นที่ว่า วันนี้เป็นอย่างไรบ้าง พี่น้องช่างทอผ้าได้รับผลอย่างไร ซึ่งช่วงแรกตนรู้สึกเกร็ง แต่หลังจากได้ทำงานร่วมกับทุกท่านทำให้ได้เห็นการเปลี่ยนแปลงของผลงานในทางที่ดีขึ้นอย่างชัดเจน

ทั้งนี้ ท่านสุทธิพงษ์ จุลเจริญ และ ดร.วันดี กุญชรยาคง จุลเจริญ เป็นผู้เปรียบเสมือนผู้ใหญ่ในครอบครัวที่ให้คำปรึกษาในทุกเรื่อง ท้ายนี้ ตนภาคภูมิใจที่ได้สนองงานและทำงานร่วมกับทุกท่าน จึงขอให้พวกเราทุกคนได้เก็บความภูมิใจและความประทับใจนี้ไว้ตลอดไป

**นางนิชาภา แซมลำเจียก หรือ ผึ้ง** **ประธานกลุ่มเพชปุระ จ.เพชรบูรณ์** กล่าวว่า สัญลักษณ์ Sustainable Fashion ที่พระองค์พระราชทานให้เรา เป็นสัญลักษณ์รับรองผลงานที่เป็นมิตรกับสิ่งแวดล้อมที่เป็นสัญลักษณ์แรกของโลก โดยเมื่อครั้งตนได้เป็นตัวแทนประเทศไทยไปประชุมที่ฮ่องกง ได้สร้างความตื่นตาตื่นใจให้กับผู้เข้าร่วมประชุมจากประเทศต่าง ๆ และตนขอย้ำว่า สัญลักษณ์ Sustainable Fashion เป็นการเปิดชีวิตให้กับตนเองและชุมชน ถ้าทุกคนทำงานบนพื้นฐานของการอนุรักษ์สิ่งแวดล้อม มันจะทวีค่าจนเราไม่สามารถที่จะประเมินได้ว่า “คุณค่ามันมีมากขนาดไหน” แต่สิ่งที่เป็นรูปธรรม คือ ผลงานได้รับความสนใจสั่งซื้อเพิ่มมากขึ้นอย่างล้นหลาม

ผู้สนใจสามารถดาวน์โหลด E-book สมุดภาพประวัติศาสตร์ “สิริราชกัญญานารีรัตน์” ได้ทาง [https://thailandotop.org/e-book/?r3d=thai-craft-wisdom-legacy#1](https://thailandotop.org/e-book/?r3d=thai-craft-wisdom-legacy#1)

Credit:
- กองบรรณาธิการ SPACEBAR


========================================

ID: 18859
Title: ‘ภูมิธรรม’ ไม่รู้ ‘ทักษิณ’ เบรกเงินหมื่น มั่นใจ ‘อิ๊งค์’ เหมาะนั่งนายกฯ 
Slug: phumtham-wechayachai-16-aug-2024-part1
Published At: 2024-08-16 11:35:08
Locale: th
Excerpt: ‘ภูมิธรรม’ ไม่รู้ ‘ทักษิณ’ เบรกเงินหมื่น แจงไม่เคยได้ยินจากปาก มั่นใจ ‘อิ๊งค์’ เหมาะนั่งนายกฯ มองที่ผ่านมา ‘ตระกูลชินวัตร’ ทำงานให้กับประเทศชาติอย่างต่อเนื่อง บอกรอ ‘อิ๊งค์’ เป็นนายกฯ ก่อน ค่อยคุยเรื่องนโยบายรัฐบาล 

Category: การเมือง, politics, การเมืองระดับชาติ, national
Tags: 

Highlights:
- ‘ภูมิธรรม’ ไม่รู้ ‘ทักษิณ’ เบรกเงินหมื่น แจงไม่เคยได้ยินจากปาก 
- มั่นใจ ‘อิ๊งค์’ เหมาะนั่งนายกฯ มองที่ผ่านมา ‘ตระกูลชินวัตร’ ทำงานให้กับประเทศชาติอย่างต่อเนื่อง
-  บอกรอ ‘อิ๊งค์’ เป็นนายกฯ ก่อน ค่อยคุยเรื่องนโยบายรัฐบาล สัดส่วนครม. 


Content:

วันนี้ (16 ส.ค.) ที่รัฐสภาณ์ ก่อนเข้าร่วมการประชุมสภาเพื่อโหวตนายกรัฐมนตรี **ภูมิธรรม เวชยชัย รองนายกรัฐมนตรี และรัฐมนตรีว่าการกระทรวงพาณิชย์ ในฐานะปฏิบัติหน้าที่แทนนายกรัฐมนตรี** ให้สัมภาษณ์ว่า วันนี้ก็ถือเป็นโอกาสและบทบาทของพรรคเพื่อไทย และเป็นสิทธิ์ที่จะเสนอชื่อตัวบุคคล ซึ่งเป็นตัวบุคคลที่มีศักยภาพ มีความสามารถ ที่จะมาเดินเรื่องงานต่อเพื่อแก้ไขปัญหาของประชาชนและประเทศ ที่กำลังประสบอยู่ค่อนข้างหนัก

ส่วนเรื่องสัดส่วนโควตารัฐมนตรีของพรรคร่วมรัฐบาลและนโยบายของรัฐบาลใหม่ ภูมิธรรม ระบุต้องรอนายกรัฐมนตรีคนใหม่ เมื่อได้รับการโหวตจากสภาแล้วก็จะเป็นสิทธิ์ของท่านในการพิจารณาและพูดคุยกัน 

วันนี้เราเสนอชื่อก็ยังไม่แน่ใจว่าสภาจะตัดสินใจอย่างไร **การที่จะพูดอะไรไปก่อนที่สภาตัดสินใจดูว่าจะไม่มีมารยาททางการเมือง** 

เมื่อถามว่ามองอย่างไรกับว่าที่นายกรัฐมนตรีคนใหม่ที่มาจากคนที่นามสกุลชินวัตร ที่หลายคนตั้งข้อสงสัยว่าจะเปลี่ยนผ่านประเทศไปได้อย่างไร ภูมิธรรม มองส่วนตัวคิดว่าเป็นคนใหม่ หรือนามสกุลชินวัตรหรือไม่ ไม่ใช่ปัจจัยสำคัญที่จะเป็นไปในด้านลบ **ที่ผ่านมาตระกูลชินวัตรได้ทำงานให้กับประเทศชาติมาอย่างต่อเนื่อง ได้ใช้ศักยภาพและบุคลากรของตระกูลสนับสนุน** 

ส่วนตัวคิดว่าเป็นเรื่องของรายบุคคล นายกรัฐมนตรีแต่ละคนต่างก็มีลักษณะพิเศษ มีคุณลักษณะของแต่ละคน วันนี้ น.ส.แพทองธาร เสนอตัว ทั้งหมดก็ขึ้นอยู่กับสาธารณะชนจะตัดสิน 

พร้อมระบุ **สิ่งสำคัญ แพทองธาร ไม่ได้เพิ่งเข้ามาอยู่การเมือง** ความจริงได้ดูดซับสถานการณ์ทางการเมืองและประเด็นทางการเมือง รวมทั้งสภาวะทางการเมืองต่างๆยาวนานตั้งแต่ 8 ขวบ ผมเคยให้สัมภาษณ์ไปแล้วว่าท่านเห็นประสบการณ์ทางการเมือง ด้วยการริเริ่มการตั้งพรรคไทยรักไทยตั้งแต่ต้น หลังจากนั้นได้เข้ามาอยู่ในบรรยากาศทางการเมือง ตามคุณพ่อไปปราศรัยในทุกส่วน สามารถรับฟังอะไรต่างๆ ได้มาก และหลังจากตัดสินใจที่จะเข้ามาสู่การเมือง ได้เปิดตัวมาเมื่อเดือน ต.ค.66 ที่จังหวัดขอนแก่น

เดิมเราเป็นห่วงว่าท่านเพิ่งเข้ามา นักข่าวเองก็สอบถามกันอย่างละเอียด แต่ท่านก็สามารถตอบได้ดีมาก มีวุฒิภาวะทางการเมือง มีวุฒิภาวะที่จะตอบในประเด็นต่างๆได้ชัดเจน แล**ะหลังจากนั้นได้แสดงบทบาทจนเป็นที่ยอมรับของพรรค เมื่อเข้ามาเป็นหัวหน้าพรรคได้ปฎิบัติหน้าที่ดูแลพรรคได้อย่างดี** ไม่มีปัญหาอะไร 

ดังนั้น เมื่อคณะกรรมการบริหารพรรคได้มีมติเลือกขึ้นมาเป็นแคนดิเดตนายกรัฐมนตรี จึง**เห็นด้วยความเหมาะสมด้วยประการทั้งปวง สมาชิกพรรคเพื่อไทยทุกคนก็สนับสนุน ผลักดันให้เป็นนายกรัฐมนตรี ทำหน้าที่รับใช้ประเทศชาติต่อไป**

ส่วนวัยวุฒิของ แพทองธาร จะทำให้เกิดปัญหาการนำทัพของรัฐบาลใหม่หรือไม่ ภูมิธรรม เชื่อว่าไม่มี และคิดว่านักการเมืองทุกวันนี้ **แต่ละพรรคการเมืองมีวุฒิภาวะทางการเมือง อายุหรือวัยไม่ได้เป็นปัญหา** วันนี้เทรนของโลกและเทรนประเทศไทยเราไม่ได้ดูว่าผู้นำจะอยู่ที่อายุหรือวัย แต่อยู่ที่ศักยภาพความสามารถ การเข้าถึงประชาชน และการยอมรับของประชาชนเป็นหลัก

ส่วนกระแสข่าวว่า ทักษิณ ออกมาเบรกนโยบายดิจิทัลวอลเล็ต ภูมิธรรม ตอบว่า ส่วนตัวได้ยินครั้งแรกจากสื่อมวลชนเช่นกัน และ**ยังไม่เคยได้ยินจากปากของทักษิณ**

Credit:
- กองบรรณาธิการ SPACEBAR


========================================

ID: 18857
Title: ตื่นเต้น! ‘อิ๊งค์’ มอนิเตอร์โหวตนายกฯ
Slug: paetongtarn-shinawatra-16-aug-2024-part1
Published At: 2024-08-16 11:30:12
Locale: th
Excerpt: ‘แพทองธาร’ ควง ‘สามี’ เผยตื่นเต้น มอนิเตอร์สภาฯ ประชุมโหวตนายกฯ คนที่ 31 ประเดิมใช้ตึกอดีต ‘ว๊อยซ์ ทีวี’ เตรียมปรับเป็นที่ทำการ ‘เพื่อไทย’ แห่งใหม่

Category: การเมือง, politics, การเมืองระดับชาติ, national
Tags: 

Highlights:
- ‘แพทองธาร’ ควง ‘สามี’ เผยตื่นเต้น มอนิเตอร์สภาฯ ประชุมโหวตนายกฯ คนที่ 31 
- ประเดิมใช้ตึกอดีต ‘ว๊อยซ์ ทีวี’ เตรียมปรับเป็นที่ทำการ ‘เพื่อไทย’ แห่งใหม่


Content:

แพทองธาร ชินวัตร หัวหน้าพรรคเพื่อไทย พร้อมด้วย ปิฏก สุขสวัสดิ์ สามี ได้เดินทางมาที่อาคาร Voice space ซึ่งเป็นที่ทำการเก่าของ บริษัท Voice tv ถนนวิภาวดีรังสิต ที่มีการวางแผนใช้เป็นที่ทำการพรรคเพื่อไทยแห่งใหม่ เพื่อติดตามการประชุมสภาผู้แทนราษฎร ที่จะมีการโหวตเลือกนายกรัฐมนตรี ตามที่พรรคเพื่อไทยและพรรคร่วมรัฐบาลเสนอชื่อ ฝแพทองธาร ชินวัต หัวหน้าพรรคเพื่อไทย เป็นนายกรัฐมนตรี  คนที่ 31 โดย แพทองธาร มีสีหน้ายิ้มแย้มพร้อมยกมือไหว้ทักทายสื่อมวลชน และกล่าววาส “วันนี้อยู่ที่นี่ก่อน ต้องมีคุยกับคนในพรรค เดี๋ยวเจอกันนะ เกรงใจนักข่าวมากันเยอะมาก”

เมื่อถามว่าตื่นเต้นหรือไม่ แพทองธาร กล่าวว่า “ตื่นเต้น ไม่คิดว่าสื่อจะมาเยอะขนาดนี้”

Credit:
- กองบรรณาธิการ SPACEBAR
- ศุภกิจ พิทักษ์บ้านโจด


========================================

ID: 18858
Title: ขออย่ามอง​ ‘อุ๊งอิ๊ง’ อายุน้อยนั่งนายกฯ-ย้ำ​โควตาเดิม​ ‘ภูมิใจไทย​’​
Slug: anutin-gives-opinion-on-voting-paetongtarn-as-prime-minister
Published At: 2024-08-16 11:09:11
Locale: th
Excerpt: ‘อนุทิน​’ ขออย่ามอง​ ‘แพทองธาร’​ อายุน้อยนั่งนายกฯ​ ยก ‘อภิสิทธ์​-​สนธยา’​ เป็น รมต.​ 30 ต้นๆ​ คาดการเมืองนิ่ง​ แต่อาจเจอแรงเสียดทานฝั่งตรงข้าม​ ก่อนเตรียมตั้งคณะทำงาน​ ดัน ‘กัญชา’ เป็นนโยบายรัฐบาล-แถลงรัฐสภา​ ย้ำ​โควตาเดิม​ ‘ภูมิใจไทย​’ 4 รมว.-4 รมช. พร้อมเสนอ ‘ภราดร’​ นั่งรองประธาน​สภาฯ​ 
Category: การเมือง, politics
Tags: 

Highlights:
- ‘อนุทิน​’ ขออย่ามอง​ ‘แพทองธาร’​ อายุน้อยนั่งนายกฯ​ ยก ‘อภิสิทธ์​-​สนธยา’​ เป็น รมต.​ 30 ต้น ๆ​  
- คาดการเมืองนิ่ง​ แต่อาจเจอแรงเสียดทานฝั่งตรงข้าม​ 
- ก่อนเตรียมตั้งคณะทำงาน​ ดัน กัญชา เป็นนโยบายรัฐบาล-แถลงรัฐสภา​ 
- ย้ำ​โควตาเดิม​ ‘ภูมิใจไทย​’ 4 รมว.-4 รมช. พร้อมเสนอ ‘ภราดร’​ นั่งรองประธาน​สภาฯ​ 

Content:

**อนุทิน​ ชาญวีรกุล**​ รองนายกรัฐมนตรีและรัฐมนตรีว่าการกระทรวงมหาดไทย​ ในฐานะหัวหน้าพรรคภูมิใจไทย กล่าวยืนยันว่า วันนี้ 71 เสียง ของพรรคภูมิใจไทย​ จะโหวตให้ แพรทองธาร​ ชินวัตร แคนดิเดตนายกรัฐมนตรีของพรรคเพื่อไทย ซึ่งที่ผ่านมา พรรคภูมิใจไทย ไม่มีแตกแถว และเมื่อวานก็ได้มีการแถลงข่าวร่วมและยืนยันอย่างชัดเจนแล้ว ว่าจะสนับสนุน แพทองธาร​ เป็นนายกรัฐมนตรี คนที่ 31​

ส่วนที่มีกระแสข่าว แพรทองธาร​ จะหารือกับพรรคร่วมรัฐบาลเรื่องโครงการดิจิทัลวอ​ล​เล็ต​ 10,000 ​บาทนั้น​ ยังไม่มีการหารือกันในประเด็นนี้​ แต่เชื่อว่าทุกอย่างจะดำเนินต่อไป เมื่อถึงเวลาที่เหมาะสม ทุกอย่างจะเป็นไปตามไทม์ไลน์ของมัน

เมื่อถามว่า พรรคภูมิใจไทยมีอะไรติดขัดเรื่องดิจิทัลวอล​เล็ต​หรือไม่ อนุทิน กล่าวว่า เราต้องสนับสนุนซึ่งกันและกันอยู่แล้ว ในระหว่างพรรคร่วมรัฐบาล นโยบายของพรรคมีอะไร ยิ่งตอนนี้มีการเปลี่ยนรัฐบาล ก็ต้องมีการร่าง นโยบาย เพื่อให้นายกรัฐมนตรีคนใหม่แถลงต่อรัฐสภา ซึ่งในส่วนของพรรคภูมิใจไทย หลังจากลงมติโหวตนายกรัฐมนตรีวันนี้ จะประชุมภายในพรรค ตั้งทีมงานเพื่อจะไปร่วมร่างนโยบายกับพรรคร่วมรัฐบาล

ส่วนทางพรรคภูมิใจ​ไทย​จะดันนโยบายมีเรื่องกัญชาหรือไม่​ อนุทิน​ กล่าวว่า​ อะไรที่ค้างคาไว้และยังไม่เคลียร์จากการทำงานที่ผ่านมา​ เราก็พยายามที่จะทำให้เกิดความชัดเจน​ ซึ่งเราทำงานกันมาปีกว่า​ มีการรับฟังซึ่งกันและกัน​ อะไรก็ตามที่ไปดำเนินการไม่ตรงกับข้อเท็จจริง ก็ต้องชี้แจง​ อย่างกรณีอดีตนายกฯ​ เศรษฐา​ ทวี​สิน​ ก็ตัดสินใจ​ว่า กัญชายังไม่ต้องกลับไปเป็นยาเสพติด​ ให้ออกเป็นกฎหมายควบคุม​ ซึ่งท่านก็ฟันธงให้เห็น​ ถือเป็นความร่วมมือที่แน่นแฟ้นขึ้นที่เกิดจากการทำงานร่วมกัน​

อนุทิน​ ย้ำว่า​ ในส่วนตำแหน่ง​ 4 รัฐมนตรี​ว่าการ​ และ​ 4 รัฐมนตรี​ช่วยว่าการ​ ได้แจ้งแกนนำพรรคร่วมรัฐบาล​ไปแล้วว่า​ พรรคภูมิใจ​ไทย​ไม่มีการเปลี่ยนแปลงใด ๆ ทั้งตำแหน่งและตัวบุคคล​ ทุกอย่างขอให้เป็นเหมือนเดิม​ และได้มีการนำเสนอ​ชื่อ ภราดร​ ปริศนา​นัน​ทกุล​ รองหัวหน้า​พรรคภูมิใจไทย​ ให้พิจารณาได้รับเลือกให้เป็นรองประธาน​สภา​ผู้แทน​ราษฎร​ คนที่​ 1

เมื่อถามว่า ได้มีการประเมินสถานการณ์​หลัง แพทองธาร เป็นนายกฯ จะราบรื่นหรือไม่​ อนุทิน​ กล่าวว่า​ น่าจะเป็นการทำงานต่อเนื่องที่ดี​ เรื่องจาก แพทองธาร เป็นหัวหน้าพรรคเพื่อไทย​ ตลอดระยะเวลาของรัฐบาลชุดที่แล้ว​ และได้โอกาสทำงานและประชุมกับพรรคร่วมในโอกาสต่าง ๆ​ ไม่ใช่เรื่องที่จะต้องเรียนรู้อะไรใหม่​ และมั่นใจว่าการเมืองจะนิ่ง​ เข้มแข็ง​ ต้องเดินหน้าทำงานต่อไป​ ไม่หยุดชะงัก​

ส่วนกรณีการแก้ไขประมวลกฎหมายอาญามาตรา 112 อนุทิน​ กล่าวว่า​ พรรคร่วมรัฐบาลได้แสดงจุดยืนร่วมกันว่าจะไม่แตะต้องมาตรา 112  ส่วนของ ทักษิณ​ ชินวัตร​ อดีตนายกรัฐมนตรี ก็ว่ากันไปตามกระบวนการ ​

เมื่อถามว่า ทักษิณ ได้ฝากฝัง แพทองธาร อย่างไรหรือไม่ อนุทิน​ กล่าวว่า คนเป็นพ่อแม่ห่วงลูกทุกคน​ ตนเองกับว่าที่นายกฯ​ ก็คุ้นเคยกันมานานแล้ว ตั้งแต่ แพทองธาร ตาม ทักษิณ ลงพื้นที่ ซึ่งก็เห็นในความมุ่งมั่นตั้งใจ

ส่วนเมื่อ แพทองธาร​ เป็นนายกฯ จะเจอแรงเสียดทานหรือไม่​ อนุทิน​ กล่าวว่า ต้องมองว่าเกิดจากฝ่ายไหน ถ้าฝั่งพรรคร่วมรัฐบาลคงไม่มี แต่ถ้าเป็นฝั่งที่ไม่ชอบพรรคร่วมรัฐบาลก็เป็นอีกอย่างหนึ่ง​ แต่เรื่องเช่นนี้ให้ดูกันที่ผลงาน ควรรอให้ แพทองธาร ได้มีผลงานเป็นของตนเอง​เป็นที่ประจักษ์ก่อน และภ้าไม่มีผลงาน​ ซึ่งตอนนี้เหลือเวลา​ 2 ปี​ 11 เดือน​ ประชาชนก็ตัดสิน​

เมื่อถามว่า นายกรัฐมนตรีอายุน้อย ไม่ใช่ประเด็นสำคัญ มากกว่าการฟอร์มทีมจะตั้งรัฐบาลใช่หรือไม่ อนุทิน มองว่า ต้องดูองค์ประกอบทั้งหมด และตั้งข้อสังเกตถึงคำว่า อายุวัดกันอย่างไร อภิสิทธิ์​ เวชชาชีวะ อดีตนายกรัฐมนตรี เป็นรัฐมนตรีครั้งแรกอายุประมาณ 32 ปี, สนธยา คุณปลื้ม เป็นรัฐมนตรีครั้งแรกอายุ 33 ในขณะที่ตนเองเป็นรัฐมนตรีตอนอายุ 36​ โดยในช่วงท้าย อนุทิน ยังกล่าวติดตลกว่า _**“ไม่อยากจะบอกว่า ขิงตัวเองเป็นตอนอายุน้อยกว่าอีก”**_

Credit:
- กองบรรณาธิการ SPACEBAR


========================================

ID: 18855
Title: ‘ปชป.’ งดออกเสียงโหวต ‘อุ๊งอิ๊ง’ มั่นใจ 25 เสียง ไม่มีใครแตกแถว  
Slug: democrat-party-abstain-from-voting-for-the-prime-minister
Published At: 2024-08-16 10:33:40
Locale: th
Excerpt: ‘ประชาธิปัตย์’ มั่นใจ 25 เสียงไม่มีใครแตกแถว ลั่นงดออกเสียงสภาฯ เสนอชื่อ ‘อุ๊งอิ๊ง’ เป็นนายกฯ เผยเตรียมทำหน้าที่เข้มข้นในการตรวจสอบฝ่ายบริหารต่อไป
Category: การเมือง, politics
Tags: 

Highlights:
- ‘ประชาธิปัตย์’ มั่นใจ 25 เสียงไม่มีใครแตกแถว ลั่นงดออกเสียงสภาฯ เสนอชื่อ ‘อุ๊งอิ๊ง’ เป็นนายกฯ 
- เผยเตรียมทำหน้าที่เข้มข้นในการตรวจสอบฝ่ายบริหารต่อไป

Content:

**ชัยชนะ เดชเดโช** รองหัวหน้าพรรคประชาธิปัตย์ ยืนยันถึงมติพรรค ในการโหวตนายกรัฐมนตรี คนที่ 31 ว่า ไม่มีอะไรเปลี่ยนแปลง

คือพรรคประชาธิปัตย์จะงดออกเสียงทั้ง 25 เสียง ซึ่งทุกคนจะโหวตไปในทิศทางเดียวกัน และมั่นใจว่าจะไม่มีใครแตกแถว ส่วนตัวคิดว่าการแสดงออกสะท้อนความเป็นเอกภาพ ความสามัคคี จะเป็นการเรียกความศรัทธาของพรรคประชาธิปัตย์ด้วย อีกทั้งวันนี้ ต้องยอมรับว่าการเสนอชื่อนายกรัฐมนตรีมีการเสนอเพียงคนเดียว ดังนั้น การงดออกเสียงของพรรคประชาธิปัตย์ ส่วนตัวคิดว่าเป็นมติที่เป็นทางออกที่ดีที่สุด ประเทศต้องเดินต่อไป ในเมื่อไม่มีคู่แข่งขัน จะไปโหวตสวนอย่างอื่นเลยก็ดูไม่ดี จึงเป็นที่มาของการงดออกเสียง

ส่วนทำไมถึงใช้วิธีงดออกเสียง ไม่ใช้การโหวตสวนมติคือไม่เห็นด้วย ชัยชนะ ย้ำว่า **การงดออกเสียง คือการแสดงจุดยืนทางหนึ่งในการแสดงออกว่า ไม่เห็นด้วย**

ต้องยอมรับว่า การเสนอชื่อเพียงคนเดียว และเราไปโหวตไม่เห็นด้วยมันเป็นไปไม่ได้ ในสมัยที่มีการโหวตชื่อ พิธา ลิ้มเจริญรัตน์, ประชาธิปัตย์ก็โหวตงดออกเสียงเช่นกัน

ส่วนกรณีที่พรรคเพื่อไทยให้ แพทองธาร ชินวัตร หัวหน้าพรรคเพื่อไทย ซึ่งมีอายุเพียง 37 ปี ยังไม่ครบ 38 ปีมาเป็นผู้นำทัพนั้น รองหัวหน้าพรรคประชาธิปัตย์ มองว่า ทุกคนที่มีคุณสมบัติครบตามรัฐธรรมนูญมาตรา 98 หรือมาตรา 160 แพทองธาร มีคุณสมบัติครบ อายุเกิน 35 ปี เป็นแคนดิเดตนายกฯ พรรคเพื่อไทย ตามกฏหมาย ก็เป็นเรื่องที่ดีเช่นกันที่สังคมไทยเปิดโอกาสให้คนรุ่นใหม่ คนหนุ่มสาว เข้ามาบริหารประเทศ ก็เป็นสิ่งที่ดีที่พรรคเพื่อไทย กล้านำเสนอ

เมื่อถามถึงมุมมองต่อ ทักษิณ ชินวัตร อดีตนายกรัฐมนตรี ซึ่งเป็นบิดา จะมีบทบาทกับ แพทองธาร หรือไม่นั้น ชัยชนะ กล่าวว่า เรื่องนี้ต้องไปถาม ทักษิณ แต่การแถลงจัดตั้งรัฐบาลเมื่อวันที่ 15 ส.ค. แพทองธาร ก็แถลงร่วมกับพรรคร่วมรัฐบาลเอง และไม่มี ทักษิณ

เมื่อถามว่า จะมีปัญหาอะไรหรือไม่ เพราะตั้งแต่วันแรก แม้ ทักษิณ จะเป็นสมาชิกพรรค แต่ก็มีการนัดพรรคร่วมรัฐบาลไปพูดคุยกันถึงบ้านจันทร์ส่องหล้า ขณะที่ แพทองธาร ในฐานะหัวหน้าพรรค ไม่ได้อยู่ด้วยนั้น ชัยชนะ มองว่า เรื่องนี้ต้องไปดูข้อกฎหมาย ตอบแทนไม่ได้ ก็ต้องรู้ว่าหลังจากนี้จะมีการดำเนินการกันอย่างไรบ้าง เชื่อว่าหลังจากนี้ ก็จะมีคนไปถามองค์กรที่สามารถชี้แจงเรื่องนี้ได้

ส่วนการวางแผนทำงานต่อไปของพรรคประชาธิปัตย์จากนี้ เมื่อได้นายกรัฐมนตรีมาแล้ว ก็ต้องดูว่าการแถลงนโยบายต่อรัฐสภา มีอะไร

เราก็ต้องมาดูว่า เรื่องใดที่พรรคเพื่อไทยเคยประกาศเป็นนโยบาย แล้วไม่มีอยู่ในนโยบายเราก็ต้องสอบถาม ที่สำคัญเราต้องทำหน้าที่ตรวจสอบฝ่ายบริหารอย่างเข้มแข็ง

เมื่อถามว่า จะตัดสินใจอย่างไรหากมีการเชิญเข้าร่วมรัฐบาล ชัยชนะ กล่าวว่า _**“ยังไม่ถึงเวลา ขณะนี้ยังเป็นฝ่ายค้านอยู่ และยังไม่เคยมีการทาบทามอะไร”**_

Credit:
- กองบรรณาธิการ SPACEBAR
- คมกริบ จันทร์เพ็ชร


========================================

ID: 18856
Title: ‘เท้ง ณัฐพงษ์’ ย้ำจุดยืนพรรคประชาชนไม่โหวต ‘อุ๊งอิ๊ง’ เป็นนายกฯ 
Slug: natthaphong-ruengpanyawutvarawut-16-aug-2024-part1
Published At: 2024-08-16 10:29:33
Locale: th
Excerpt: ‘เท้ง ณัฐพงษ์’ ย้ำจุดยืน ‘พรรคประชาชน’ โหวตไม่เห็นชอบ ‘อุ๊งอิ๊ง’ เป็นนายกฯ แต่ขอให้กำลังใจ มั่นใจ สส. ไม่แตกแถว มองอายุน้อยไม่เป็นปัญหา ขอดู 3 ปี พิสูจน์ความสามารถ ยินดีหนุนหากแก้ รธน.ร่วมกัน จ่อใช้เวทีซักฟอก ถามดิจิทัลวอลเล็ต

Category: การเมือง, politics, การเมืองระดับชาติ, national
Tags: 

Highlights:
- ‘เท้ง ณัฐพงษ์’ ย้ำจุดยืน ‘พรรคประชาชน’ โหวตไม่เห็นชอบ ‘อุ๊งอิ๊ง’ เป็นนายกฯ แต่ขอให้กำลังใจ 
- มั่นใจ สส. ไม่แตกแถว มองอายุน้อยไม่เป็นปัญหา ขอดู 3 ปี พิสูจน์ความสามารถ ยินดีหนุนหากแก้ รธน.ร่วมกัน 
- จ่อใช้เวทีซักฟอก ถามดิจิทัลวอลเล็ต


Content:

วันนี้ (16 ส.ค.) ที่รัฐสภา ก่อนการประชุมสภาผู้แทนราษฎร เพื่อลงมติเลือกนายกรัฐมนตรี **ณัฐพงษ์ เรืองปัญญาวุฒิ สส.บัญชีรายชื่อ หัวหน้าพรรคประชาชน** **ย้ำจุดยืนในฐานะพรรคแกนนำฝ่ายค้านมีมติโหวตไม่เห็นชอบ แพทองธาร ชินวัตร เป็นนายกรัฐมนตรี** 

พร้อมอธิบายว่า มติการเห็นชอบของพรรคประชาชน ไม่ได้หมายความว่าคนใดเหมาะหรือไม่เหมาะ แต่เป็นการกอบกู้อำนาจนิติบัญญัติ ให้อำนาจสูงสุดเป็นของประชาชน 

และมองว่ายังมีเรื่องหลักๆ ที่ต้องขับเคลื่อนร่วมกันทั้งฝ่ายค้านและรัฐบาล ในการแก้ไขรัฐธรรมนูญ ทั้งในเรื่องของการยุบพรรคและการวินิจฉัยนายกรัฐมนตรีออกจากตำแหน่ง เพราะมีหลายกรณีตั้งแต่อดีตจนถึงปัจจุบัน รวมถึงกฎหมายการประหารชีวิตทางการเมืองของนักการเมือง 

ส่วนผู้ที่ถูกเสนอชื่อเป็นนายกรัฐมนตรีวันนี้ จำเป็นต้องมาแสดงวิสัยทัศน์ต่อที่ประชุมรัฐสภาหรือไม่ ส่วนตัวมองว่าเข้าใจว่าเป็นข้อจำกัดเนื่องจากนางสาวแพทองธาร ไม่ได้เป็น สส. แต่เชื่อว่าเพื่อนสมาชิกพรรคร่วมรัฐบาล จะต้องมีการชี้แจงเหตุผลที่เพียงพอต่อที่ประชุม  

ณัฐพงษ์ ยังระบุว่า ในฐานะหัวหน้าพรรคประชาชนจะลุกขึ้นอภิปราย ที่ไม่ใช่เพียงเรื่องคุณสมบัติเพียงอย่างเดียว แต่เป็นเรื่องวาระการทำงานต่อไปอีก3 ปี และอยากสอบถามพรรครวมรัฐบาลในฐานะที่อยากได้นายกรัฐมนตรีคนใหม่ประสานงานต่อ จึงอยากเชิญชวน ให้มาทำงานร่วมกัน ในการแก้ไขรัฐธรรมนูญและ พ.ร.ป.รัฐธรรมนูญ โดยเฉพาะองค์กรอิสระให้ทำงานอย่างเหมาะสมมากยิ่งขึ้น

ขณะที่เรื่องดิจิทัลวอลเล็ต จะยังไม่หยิบยกมาพูดในวันนี้ส่วนหลังจากได้นายกรัฐมนตรีแล้ว พรรคประชาชนยืนยัน ว่าจะต้องมีการอภิปรายอีกในหลายๆ เวที โดยเฉพาะเวทีอภิปรายไม่ไว้วางใจ

ส่วนที่พรรคร่วมรัฐบาลประกาศจุดยืนว่าจะไม่ร่วมกับพรรคการเมืองที่สนับสนุนการแก้ไข ม.112 ณัฐพงษ์ มองว่า เป็นจุดยืนเดิมที่พรรคร่วมรัฐบาลเคยประกาศไว้ ก็เคารพในจุดต่างทางความเห็น

เมื่อถามว่ามองบทบาทของแพรทองธารที่จะมาเป็นนายกรัฐมนตรีอย่างไรอย่างไร หัวหน้าพรรคประชาชน ตอบว่า **ขอให้กำลังใจ หากวันนี้สภาผู้แทนราษฎรให้ความเห็นชอบก็หวังว่าจะทำหน้าที่ได้อย่างเต็มที่**

ส่วนที่มองว่าแพรทองธารเป็นลูกของ ทักษิณ ชินวัตร จะมีข้อหาเรื่องนายกตัวจริง ณัฐพงษ์ ระบุ ไม่สามารถให้ความเห็นได้ แต่เชื่อว่าพรรครอบรัฐบาลน่าจะกลั่นกรองมาอย่างดี 

ส่วนเรื่องอายุที่จะเป็นนายกรัฐมนตรีที่อายุน้อยที่สุด มองว่าเรื่องอายุไม่ใช่ปัจจัยสำคัญ สิ่งสำคัญคือคุณสมบัติซึ่งหวังว่าสามปีต่อจากนี้จะเป็นตัวพิสูจน์ ว่ามีคุณสมบัติเหมาะกับการบริหารราชการแผ่นดินหรือไม่ วันนี้อาจจะเร็วไปที่จะวิพากษ์วิจารณ์

เมื่อถามว่ามองว่าสถานการณ์การเมืองไทยจะครบวาระ 3 ปีหรือไม่  ณัฐพงศ์ **คิดว่าเป็นไปได้สูงที่จะอยู่ครบ 3 ปี** ในขณะที่พรรคประชาชนจะทำหน้าที่ตรวจสอบอย่างเต็มที่ตลอด3 ปี ส่วนปัจจัยเสี่ยงต่างๆ ก็เป็นเรื่องของพรรคร่วมรัฐบาล ที่จะต้องหารือกัน แต่**ปัจจัยเสี่ยงที่น่ากลัว คือ ฝ่ายนิติบัญญัติและฝ่ายบริหารถูกกินขอบเขตอำนาจตุลาการ และองค์กรอิสระ ซึ่งเป็นเรื่องที่ต้องหาทางออกร่วมกัน** 

ณัฐพงษ์ ยยืนยันว่าพรรคประชาชนไม่ห่วงเรื่องงูเห่า เพราะ 143 ส.ส. ของพรรคก้าวไกลก็ย้ายมาพรรคประชาชนครบ

ทั้งนี้ ในช่วงท้ายภายหลังให้สัมภาษณ์ต่อสื่อมวลชน มีประชาชนจำนวนหนึ่ง นำดอกกุหลาบสีส้มมามอบให้กับหัวหน้าพรรคประชาชนถึงหน้าโถง อาคารรัฐสภา เพื่อให้กำลังใจในการโหวตนายกรัฐมนตรีในวันนี้

Credit:
- กองบรรณาธิการ SPACEBAR


========================================

ID: 18854
Title: ‘ชทพ.’ ยัน 10 เสียงไม่แตกแถว โหวต ‘อุ๊งอิ๊ง’ นั่งนายกฯ
Slug: varawut-silpa-archa-16-aug-2024-part1
Published At: 2024-08-16 10:17:05
Locale: th
Excerpt: ‘ชทพ.’ ยัน 10 เสียงไม่แตกแถว โหวต ‘อุ๊งอิ๊ง’ นั่งนายกฯ  มั่นใจทำงานตำแหน่งผู้นำประเทศได้ เชื่อ มึประสบการณ์ทำงาน - เป็นลูกสาวอดีตนายกฯ  
Category: การเมือง, politics, การเมืองระดับชาติ, national
Tags: 

Highlights:
- ‘ชทพ.’ ยัน 10 เสียงไม่แตกแถว โหวต ‘อุ๊งอิ๊ง’ นั่งนายกฯ  
- มั่นใจทำงานตำแหน่งผู้นำประเทศได้ เชื่อ มึประสบการณ์ทำงาน - เป็นลูกสาวอดีตนายกฯ  

Content:

วันนี้ (16 ส.ค.) ที่รัฐสภา ก่อนการประชุมสภาผู้แทนราษฎร เพื่อลงมติเลือกนายกรัฐมนตรี **วราวุธ ศิลปอาชา รมว. การพัฒนาสังคมและความมั่นคงของมนุษย์  (พม.) ในฐานะหัวหน้าพรรคชาติไทยพัฒนา (ชทพ.)** ให้สัมภาษณ์ ยืนยันว่า **สส.ของพรรคทั้ง 10 คน มีทิศทางการลงคะแนนในทางเดียวกัน** หลังจากวานนี้ (15 ส.ค.) พรรคร่วมรัฐบาลทุกพรรคได้แสดงเจตจำนงในการเลือกแคนดิเดตนายกรัฐมนตรีของพรรคเพื่อไทย คือ **แพทองธาร ชินวัตร หัวหน้าพรรคเพื่อไทย** ซึ่งพรรคชาติไทยพัฒนา ยืนยันแนวทางดังกล่าวไม่เปลี่ยนแปลง

ส่วนข้อสังเกตเรื่องความเหมาะสมของแพทองธารต่อตำแหน่งนายกฯ วราวุธ **ขอว่าอย่าดูที่วัยวุฒิ วันนี้เราเห็นแล้วว่าคนรุ่นใหม่ล้วนมีศักยภาพ** มีความสามารถ อีกทั้งนายกฯไม่ได้ทำงานคนเดียว แต่มีคณะรัฐมนตรี (ครม.) ทีมที่ปรึกษา **และมีคุณพ่อเป็นอดีตนายกฯ** **เชื่อว่าจะเป็นผู้ให้คำปรึกษาอย่างดีในทุกเรื่อง**

เมื่อถามว่าพรรคชาติไทยพัฒนาจะมีการปรับเปลี่ยนในส่วนของกระทรวงที่จะดูแลหรือไม่ วราวุธ ระบุ คงมีการพูดคุยกันภายหลัง ขณะนี้ขอให้ได้นายกฯ ก่อน แต่พรรคชาติไทยพัฒนาอยู่ตรงไหนก็ทำงานเต็มที่มาตลอด **หากเปลี่ยนกระทรวง คงต้องพูดคุยกันถึงความเหมาะสม เพราะนายกฯ แต่ละคนก็มีแนวทางทำงานแตกต่างกันไป**

Credit:
- กองบรรณาธิการ SPACEBAR


========================================

ID: 18853
Title: ส่งออกอาหารสัตว์เลี้ยงบูม แนะเจาะตลาดพรีเมียม
Slug: economic-business-pet-food-export
Published At: 2024-08-16 09:39:28
Locale: th
Excerpt: ศูนย์วิจัยกสิกรไทย คาดมูลค่าการส่งออกอาหารสัตว์เลี้ยงของไทยไปตลาดโลกปี 2024 อาจอยู่ที่ 2,500 ล้านเหรียญสหรัฐฯ ขยายตัว 19.5%
Category: ธุรกิจ-เศรษฐกิจ, business, เศรษฐกิจ, economics
Tags: 

Highlights:
- ไทยเป็นผู้ส่งออกอาหารสัตว์เลี้ยงอันดับ 4 ของโลก


- ไทยควรเจาะตลาดพรีเมียมรับเทรนด์ผู้บริโภคยอมจ่ายสูง

- สร้างแบรนด์สินค้าที่เป็นของตัวเองให้มากขึ้น

Content:

**ธุรกิจอาหารสัตว์เลี้ยงมีแนวโน้มเติบโตต่อเนื่องตามความนิยมเลี้ยงสัตว์ในหลายประเทศทั่วโลก โดยมีปัจจัยสำคัญจากพฤติกรรมนิยมเลี้ยงสัตว์เสมือนเป็นสมาชิกในครอบครัว (Pet Humanization) ที่เพิ่มขึ้น** โดยเฉพาะประเทศที่มีกำลังซื้อสูงและพร้อมที่จะจ่ายเพื่อสัตว์เลี้ยง เช่น สหรัฐฯและสหภาพยุโรป

**นอกจากนี้ การเปลี่ยนแปลงโครงสร้างประชากร** ทั้งจำนวนผู้สูงอายุเพิ่มขึ้น เช่น ญี่ปุ่น เยอรมนี รวมถึงสภาพสังคมที่มีขนาดครอบครัวเล็กลง ไม่แต่งงานหรือมีบุตรลดลง เช่น ออสเตรเลีย นิวซีแลนด์ ส่งผลให้ความนิยมเลี้ยงสัตว์เพิ่มขึ้น 

**ศูนย์วิจัยกสิกรไทย คาดว่า มูลค่าการส่งออกอาหารสัตว์เลี้ยงของไทยไปตลาดโลกปี 2024 อาจอยู่ที่ 2,500 ล้านเหรียญสหรัฐฯ ขยายตัว 19.5% เทียบกับปีก่อนที่หดตัวถึง 15.0%** โดยเป็นการเติบโตทั้งในฝั่งของปริมาณความต้องการ ที่ทยอยฟื้นตัวจากฐานที่ต่ำ ประกอบกับความนิยมเลี้ยงสัตว์ที่เพิ่มขึ้น ส่งผลให้ความต้องการอาหารสัตว์เลี้ยงเพิ่มขึ้น ซึ่งน่าจะเป็นโอกาสสำหรับการส่งออกอาหารสัตว์เลี้ยงของไทย เนื่องจาก**ไทยเป็นผู้ส่งออกอาหารสัตว์เลี้ยงอันดับ 4 ของโลก** และ**มีความได้เปรียบด้านวัตถุดิบที่ใช้ผลิตอาหารสัตว์เลี้ยง ซึ่งเป็นผลพลอยได้ของอุตสาหกรรมเกษตรและประมงที่มีอยู่ในประเทศ** เช่น แป้ง ธัญพืช เศษอาหารทะเล และฝั่งของราคาที่ขยับขึ้นตามต้นทุนการผลิต เช่น ค่าแรงงาน บรรจุภัณฑ์ ขนส่ง ไฟฟ้า 

**ตลาดหลักยังเป็นตัวผลักดันการเติบโตของการส่งออกอาหารสัตว์เลี้ยงในปี 2024** 

สหรัฐฯและอิตาลี (คิดเป็นสัดส่วน 34% ของมูลค่าการส่งออกอาหารสัตว์เลี้ยงทั้งหมด)ซึ่งน่าจะกลับมาฟื้นตัวได้หลังจากหดตัวสูงในปีก่อน จากปริมาณสินค้าเหลือคงค้างในระดับสูงได้ปรับลดลง และความต้องการทยอยปรับขึ้น 

ญี่ปุ่น (คิดเป็นสัดส่วน 16% ของมูลค่าการส่งออกอาหารสัตว์เลี้ยงทั้งหมด) คาดว่าจะยังเติบโตต่อเนื่อง แต่อยู่ในทิศทางที่ชะลอตัว จากความต้องการสินค้าที่มีคุณภาพและราคาต่อหน่วยสูงขึ้น จากความใส่ใจเลือกอาหารที่ดีต่อสุขภาพสัตว์มากขึ้น แม้จำนวนสัตว์เลี้ยงจะลดลง

**ขณะที่ตลาดรองที่มีส่วนแบ่งตลาดน้อย แต่มีศักยภาพเติบโตต่อเนื่อง** 

อังกฤษ น่าจะเติบโตต่อเนื่อง จากความต้องการอาหารสัตว์ในประเทศที่ขยายตัวดี ตามจำนวนสัตว์เลี้ยง โดยเฉพาะสุนัข ซึ่งมีมากที่สุดในแถบยุโรป

นิวซีแลนด์ ไทยส่งออกได้เพิ่มขึ้นแบบก้าวกระโดด ซึ่งนอกจากอานิสงส์จากข้อตกลงทางการค้า FTA ไทย-นิวซีแลนด์ ที่ทำให้ได้เปรียบด้านราคาแล้ว นิวซีแลนด์ยังเป็นประเทศที่เลี้ยงสัตว์ ในอัตราเฉลี่ยต่อครัวเรือนสูงเป็นอันดับ 2 ของโลก เอื้อต่อการขยายตลาดของไทย 

**แม้การส่งออกอาหารสัตว์เลี้ยงของไทยปี 2024 อาจกลับมาฟื้นตัว แต่ระยะข้างหน้ายังต้องเผชิญกับความเสี่ยงที่สำคัญ 3 ประเด็น คือ**

1.  **การแข่งขันกับคู่แข่งที่รุนแรง** แม้ในตลาดหลักไทยจะครองตำแหน่งแหล่งนำเข้าอันดับ 1 แต่คู่แข่งอื่น ๆ ก็มีส่วนแบ่งตลาดเพิ่มขึ้น โดยเฉพาะคู่แข่งที่มีความได้เปรียบด้านราคาและระยะขนส่งที่ใกล้ เช่น ส่วนแบ่งตลาดของเม็กซิโกและกัมพูชาที่เติบโตต่อเนื่องติดกัน 4 ปี ในตลาดสหรัฐฯ ส่วนในญี่ปุ่น ส่วนแบ่งตลาดของเกาหลีใต้ปี 2023 เพิ่มสูงเป็น 2 เท่าจากปี 2021 ขณะที่ไทยมีสัญญาณของต้นทุนการผลิตที่ปรับขึ้น จึงทำให้ไทยอาจเสียเปรียบการแข่งขันด้านราคา
2.  **พฤติกรรมการเลี้ยงสัตว์ที่แตกต่างกันในแต่ละประเทศ ทำให้ผู้ประกอบการต้องปรับตัวให้สอดรับไปกับตลาดเป้าหมาย** เช่น เทรนด์เลี้ยงสัตว์ในรูปแบบของ Pet Premiumization ที่เติบโตในตลาดสหรัฐฯ และญี่ปุ่น ซึ่งผู้เลี้ยงส่วนใหญ่ยังยอมลงทุนกับการใช้จ่ายเลือกซื้ออาหารสัตว์เลี้ยงคุณภาพสูง เพื่อยกระดับดูแลสัตว์เลี้ยงให้มีคุณภาพชีวิตดีขึ้น หรือรักษาชีวิตให้อยู่ยืนยาว สะท้อนจากยอดการใช้จ่ายด้านอาหารสัตว์เลี้ยงที่ยังเติบโตสูงกว่าค่าใช้จ่ายส่วนอื่น ๆ เป็นต้น 
3.  **มาตรการด้านสิ่งแวดล้อมและความยั่งยืนตลอดห่วงโซ่อุปทานที่เข้มงวดมากขึ้นจากผู้นำเข้า** เช่น การลดการปล่อยคาร์บอน (CO2) การตรวจสอบย้อนกลับแหล่งที่มาของวัตถุดิบ รวมถึงมาตรการกีดกันทางการค้า (NTBs) กับกลุ่มผลิตภัณฑ์ใช้วัตถุดิบที่อาจมีส่วนเกี่ยวข้องกับทำลายสิ่งแวดล้อมหรือไม่ยั่งยืน (อาทิ ปลาป่น กากถั่วเหลือง) โดยเฉพาะตลาดส่งออกในกลุ่มประเทศสหภาพยุโรป

**ไทยควรเจาะตลาดพรีเมียมรับเทรนด์ผู้บริโภคยอมจ่ายสูง เพื่อลดความเสี่ยงด้านการแข่งขันที่รุนแรง มาตรฐานทางการค้าด้านสิ่งแวดล้อมและความยั่งยืนที่เข้มงวดขึ้น**

**เร่งพัฒนาอาหารสัตว์เลี้ยงในกลุ่มพรีเมียมหรือมีมูลค่าเพิ่มสูง ให้สอดรับกับเทรนด์บริโภคในอุตสาหกรรมสัตว์เลี้ยง** อาทิ อาหารสัตว์เลี้ยงที่มีคุณภาพเทียบเท่าอาหารสำหรับมนุษย์ (Human Grade) อาหารสัตว์เลี้ยงออร์แกนิค อาหารสัตว์เลี้ยงจากโปรตีนทางเลือก (พืช/แมลง) อาหารที่มีคุณสมบัติเฉพาะ เช่น สำหรับสัตว์เลี้ยงที่มีน้ำหนักเกิน สูงวัย ต้องการอาหารเฉพาะโรค บำบัดอาการเจ็บป่วย หรือเสริมวิตามินบำรุง เป็นต้น 

**สร้างแบรนด์สินค้าที่เป็นของตัวเองให้มากขึ้น** จากเดิมที่เน้นรับจ้างผลิต (OEM) ให้แบรนด์ชั้นนำของโลก คิดเป็นสัดส่วนกว่า 80% ของจำนวนผู้ประกอบการในธุรกิจอาหารสัตว์เลี้ยง ขณะที่การผลิตภายใต้แบรนด์ไทยมีอยู่เพียง 20% เพื่อเสริมศักยภาพด้านการแข่งขันให้เทียบเท่าผู้เล่นรายสำคัญของโลก อาทิ เยอรมนี สหรัฐฯ ฝรั่งเศส ที่จะส่งออกแบรนด์ตัวเองเป็นหลัก

Credit:
- กองบรรณาธิการ SPACEBAR


========================================

ID: 18850
Title: เส้นทางบาปบริสุทธิ์ ‘สมโภชน์ อาหุนัย’ EP 6 : EA เหมือนจะรอด แต่จะรอดจริงหรือ
Slug: deep-space-ea-survives-disaster-really
Published At: 2024-08-16 09:30:00
Locale: th
Excerpt: Deep SPACE -- บริษัท EA แถลงผลประกอบการล่าสุดยังมีกำไร 1,400 ล้านบาท แต่เมื่อเทียบกับปีที่แล้วลดลงอย่างน่าใจหาย พร้อมๆ กับราคาหุ้นที่ยังไม่ขยับขึ้นมาในระดับเดิม ดูเหมือนหลายๆ ปัจจัยไม่ได้เอื้อประโยชน์ให้ สมโภชน์ อาหุนัย พลิกฟื้นคืนสภาพได้เท่าไหร่นัก -- ติดตาม Deep SPACE...ลึกกว่าที่รู้
Category: Deep SPACE, deep-space
Tags: 

Highlights:
- เปิดผลประกอบการล่าสุดของ EA
- ลดลงอย่างน่าใจหาย เมื่อเทียบกับอดีต
- ยังคงต้องกอบกู้สถานการณ์ต่อเนื่อง

Content:

**ตลอด 2-3 เดือนที่ผ่านมา หลังจากกลุ่มบริษัทพลังงานบริสุทธิ์ หรือ EAของ ‘สมโภชน์ อาหุนัย’ ต้องเผชิญกับมรสุมจากข่าวร้ายที่ซัดกระหน่ำเข้ามาแบบไม่ทันตั้งตัว เจียนอยู่เจียนไป สถานการณ์ที่เดินมาถึงตอนนี้ดูคล้ายกับว่า เมฆหมอกแห่งความเลวร้ายต่างๆ เริ่มคลี่คลายลง จนเชื่อกันว่าเริ่มเห็นแสงสว่างที่ปลายอุโมงค์ หลังจากที่มีทีมงานบริหารชุดใหม่เข้ามา**

แต่สิ่งที่เห็นในตอนนี้เป็นเพียงส่วนยอดของภูเขาน้ำแข็ง ที่จริงแล้วยังมีปัญหาที่ใหญ่กว่าอยู่ใต้ผืนน้ำ คือ เม็ดเงินที่ถูกดูดออกไปเพื่อสนับสนุนธุรกิจในกลุ่มที่ยังมองไม่เห็นอนาคต ทั้งหมดจึงเป็นเพียงการ **‘ซื้อเวลา’** ไปเพียงชั่วคราว 

สมโภชน์ ต้องออกจากตำแหน่ง CEO ของกลุ่ม พร้อมกับ **‘อมร ทรัพย์ทวีกุล’** รองประธานเจ้าหน้าที่บริหาร จากกรณีที่ถูก สำนักงานคณะกรรมการกำกับหลักทรัพย์และตลาดหลักทรัพย์ หรือ ก.ล.ต.กล่าวหาเรื่องการทุจริตในการจัดซื้ออุปกรณ์จากต่างประเทศและโปรแกรมซอฟท์แวร์เพื่อใช้ในโครงการก่อสร้างโรงไฟฟ้าพลังงานแสงอาทิตย์ที่นครสวรรค์ และลำปาง มูลค่ากว่า 3.465 พันล้านบาท และตกเป็นผู้ต้องหาที่มีนัดหมายเข้ามอบตัว กับกรมสอบสวนคดีพิเศษ หรือ DSI ในวันนี้ (16 สิงหาคม 2567) 

EA มีการแต่งตั้งผู้บริหารชุดใหม่ โดยให้ **‘ฉัตรพล ศรีประทุม’**  นั่งในตำแหน่งประธานเจ้าหน้าที่บริหาร (CEO) แทน **‘สมใจนึก เองตระกูล’** ที่ไปนั่งรักษาการชั่วคราว ส่วนสมใจนึก จะกลับมานั่งในตำแหน่งประธานกรรมการบริษัทตำแหน่งเดียว เช่นเดิม

ขณะเดียวกันยังแต่งตั้ง **‘วสุ กลมเกลี้ยง’** เป็นประธานเจ้าหน้าที่บริหารการเงิน (CFO) และ **‘สุพันธุ์ มงคลสุธี’**  เป็นกรรมการบริษัทแทน **‘ชัชวาลย์ เจียรวนนท์’**  กรรมการที่ลาออก ทั้งนี้ มีผลตั้งแต่วันที่ 1 สิงหาคมที่ผ่านมา

การเข้ามาของทีมบริหารชุดใหม่ มีโจทย์ยากที่ต้องเร่งเข้ามาแก้ไข คือปัญหาด้านสภาพคล่องที่จำเป็นต้องหาทางปลดล็อก เร่งปรับโครงสร้างหนี้ระยะสั้นที่กำลัง **‘จ่อคอหอย’** และทยอยครบกำหนด ทั้งตั๋วสัญญาใช้เงิน หรือ B/E  และหนี้หุ้นกู้ เพื่อกอบกู้ความเชื่อมั่นให้กับนักลงทุน เพื่อประคองไม่ให้ราคาหุ้นของกลุ่ม EA ไหลลงไปลึกกว่าที่เป็นอยู่   

เจ้าหนี้รายใหญ่ คือ ธนาคารไทยพาณิชย์ (SCB) โดดเข้ามาเป็นแบงก์หลักที่ทำหน้าที่เป็นผู้เจรจา**‘ทำดีล’**ปรับโครงสร้างหนี้ โดยมีการเจรจานำหนี้ตั๋วB/E ของ บลจ.แอสเซท พลัส (Asset Plus) เข้ามารวมอยู่ในหนี้แบงก์แล้ว เพื่อ **‘ยืดระยะเวลา’** จ่ายหนี้ออกไปเป็น 3 ปี โดยแลกกับการชำระหนี้จากกระแสเงินสด (Cash Flow) ในการดำเนินงานของ EA ตามสัญญาซื้อขายไฟฟ้าภาครัฐ (PPA) ซึ่งจะทยอยจ่ายเป็นรายเดือน จำนวน 36 เดือน เพื่อไม่เป็นการกดดันให้ EA จะต้องสูญเสียกระแสเงินสดให้กับการจ่ายตั๋วเงินในระยะสั้น

ส่วนหนี้หุ้นกู้ ที่จะครบกำหนดปีนี้ การขอเลื่อนออกไปก็เป็นแนวทางหนึ่งในการปรับโครงสร้างเหมือนบริษัทอื่น ๆ ในการพยายามทำทุกวิถีทางไม่ให้เกิดการผิดนัดชำระหนี้ (Default) อย่างไรก็ตาม จะเห็นว่า SCB และ EA ที่มีความพยายามอย่างเต็มที่ ที่จะปรับโครงสร้างให้ผ่านพ้นช่วงนี้ไป โดยนำสินทรัพย์ทุกอย่างมากองและแก้ปัญหาหนี้หุ้นกู้ไปทีละเปลาะ เห็นร่องรอยของความพยายาม อย่างหุ้นกู้รุ่น EA248A ก็มีการเพิ่มหลักประกัน

สำหรับหลักประกันที่เพิ่ม ได้แก่การจดทะเบียนสัญญาหลักประกันทางธุรกิจสิทธิเรียกร้องภายใต้สัญญาซื้อขายไฟฟ้าระหว่างบริษัทย่อยและการไฟฟ้าฝ่ายผลิตแห่งประเทศไทยรวม 5 สัญญา สิทธิในบัญชีเงินฝากธนาคารของผู้ให้หลักประกันแต่ละราย ซึ่งรับเงินค่าไฟฟ้าจากการไฟฟ้าฝ่ายผลิตแห่งประเทศไทย และกรรมสิทธิ์ในเครื่องจักรโรงไฟฟ้า (กังหันลม) ของผู้ให้หลักประกันแต่ละรายให้แก่ผู้แทนผู้ถือหุ้นกู้ มีการจำนองอาคารสิ่งปลูกสร้างซึ่งเป็นกรรมสิทธิ์ของบริษัทย่อยของ EA ทั้ง 5 แห่งให้แก่ผู้แทนผู้ถือหุ้นกู้

ในการแก้ไขปัญหาสภาพคล่อง เมื่อวันที่ 8 สิงหาคม กลุ่ม EA  ได้เข้าทำสัญญาเงินกู้ยืมระยะยาวและเงินกู้ยืมร่วม (Syndicated Loan) กับสถาบันการเงินหลายแห่งคิดเป็นจำนวนเงินรวมประมาณ 8,500 ล้านบาท เพื่อนำไปชำระคืนเงินกู้ยืมระยะสั้น คือตั๋วสัญญาใช้เงินหรือ B/E จากสถาบันการเงินโดยมีการกำหนดเงื่อนไขการชำระคืนเงินต้นและดอกเบี้ยภายใน 3 ปี โดยกลุ่มกิจการจะทยอยจ่ายคืนเงินกู้ผ่านกระแสเงินสด (Cash Flow) จากการดำเนินงานตามสัญญาซื้อขายไฟฟ้าภาครัฐ (PPA) 

จากนั้นวันที่ 9 สิงหาคม 2567 ที่ประชุมผู้ถือหุ้นกู้ ครั้งที่ 1/2567 สำหรับหุ้นกู้รุ่น EA248A ซึ่งมีนักลงทุนสถาบันเป็นเจ้าหนี้ส่วนใหญ่มีมติอนุมัติการขยายวันครบกำหนดไถ่ถอนหุ้นกู้โดยไม่ถือเป็นเหตุให้ผิดนัดจำนวน 1,500 ล้านบาท จากเดิมครบกำหนดในวันที่15 สิงหาคมปีนี้ เป็นวันที่ 31 พฤษภาคม 2568 และปรับอัตราดอกเบี้ยจากเดิมร้อยละ 3.11 ต่อปีเป็นร้อยละ 5.00 ต่อปี พร้อมทั้งมีหลักประกันให้เพิ่มเติม โดยไม่ถือเป็นเหตุผิดนัดชำระ

แต่เมื่อถึงวันที่ 14 สิงหาคม ที่ประชุมผู้ถือหุ้นกู้รุ่น EA249A ที่บริษัทต้องการขออนุมัติการขยายวันครบกำหนด ไถ่ถอนหุ้นกู้โดยไม่ถือเป็นเหตุให้ผิดนัดจำนวน 4,000 ล้านบาท เกิดอาการสะดุด เมื่อปรากฏว่าเจ้าหนี้ผู้ถือหุ้นกู้ที่เข้าร่วมประชุมในวันดังกล่าวไม่ครบองค์ประชุม 66% ของหุ้นกู้ที่ยังไม่ได้ไถ่ถอน จึงต้องเลื่อนไปจัดการประชุมใหม่อีกครั้งในวันที่ 23 สิงหาคม โดยจะต้องมีองค์ประชุมเข้าร่วมไม่น้อยกว่า 20% ซึ่งคาดว่าจะครบองค์ประชุมและได้รับการอนุมัติ

 แหล่งที่มาของเงินทุนสำหรับการชำระหนี้หุ้นกู้และดอกเบี้ย ‘**วสุ กลมเกลี้ยง’** ในฐานะ CFO ของกลุ่ม EA **เปิดเผยว่า**จะมาจาก กระแสเงินสดจากการขายไฟฟ้าจากธุรกิจโรงไฟฟ้าพลังงานแสงอาทิตย์ และโรงไฟฟ้าพลังงานลม ประมาณเดือนละ 1,000 ล้านบาท และเงินทุนที่ได้รับจากการเข้าร่วมทุนกับผู้ร่วมทุนรายใหม่ Strategic Partner(s) ที่ให้ความสนใจที่จะร่วมลงทุนเพื่อพัฒนาในโครงการต่าง ๆ ของบริษัท ซึ่งกำลัง **‘อยู่ระหว่างเจรจา’** 

นอกจากนี้ยังมีแผนที่จะระดมทุน ผ่านกองทุนรวมโครงสร้างพื้นฐาน (Infrastructure Fund) หรือการจำหน่ายสินทรัพย์ให้แก่นักลงทุนที่ให้ความสนใจ

อย่างไรก็ตามหากพิจารณาจากผลประกอบการของกลุ่มในไตรมาสที่ 2 ปีนี้ ยังต้องบอกว่า อาการของกลุ่ม EA ยังดูน่าเป็นห่วง เนื่องจากมีกำไรสุทธิลดลงอยู่ที่ 541.74 ล้านบาท ลดลงจากไตรมาสแรก 346.96 ล้านบาท ลดลงถึง 39% **ทำให้ ‘ผลการดำเนินงานในช่วงครึ่งปีแรกของปี 2567’** มีกำไรสุทธิอยู่ที่ 1,430.44 ล้านบาท

สาเหตุที่มีรายได้และผลกำไรลดลง เนื่องจากการดำเนินงานของธุรกิจรถโดยสารไฟฟ้าและรถไฟฟ้าเพื่อการพาณิชย์ ไม่เป็นไปตามเป้าหมาย รวมถึงในส่วนของธุรกิจแบตเตอรี่ลิเทียมไอออน มีส่วนแบ่งกำไรลดลงจากเงินลงทุนในบริษัทร่วมและร่วมการค้า รวมทั้งมีรายได้จากการขายไฟฟ้าจากโรงไฟฟ้าพลังงานแสงอาทิตย์ในพื้นที่จังหวัดนครสวรรค์ลดลง เนื่องจากการหมดระยะเวลาการรับเงินอุดหนุนจากรัฐบาล (adder) 

ขณะเดียวกัน หากไปพลิกดูงบการเงินของกลุ่ม EA จะพบการเพิ่มขึ้นของลูกหนี้การค้า ลูกหนี้ตามสัญญาเช่าเงินทุนและสินค้าคงเหลือ ที่ทำให้กระแสเงินสดจากการดำเนินงานลดลงจนติดลบ เพราะมีเงินสดไหลออกจากบริษัทไป โดยในปี 2566 มีลูกหนี้การค้า 8,800 ล้านบาท มีลูกหนี้ตามสัญญาเช่าเงินทุน 7,526 ล้านบาท และมีสินค้าคงเหลือ 7,412 ล้านบาท

**ทั้งหมดคือปัญหาใหญ่ของกลุ่ม EA เพราะแสดงว่ารายได้หลักส่วนใหญ่ของโรงไฟฟ้าของกลุ่มEA ในอดีต ถูก ‘ดูด’ ออกไปเพื่อสนับสนุนกิจการของกลุ่มEA ทั้งในส่วนของ โรงงานผลิตรถไฟฟ้า และการสนับสนุนเงินทุนให้กับ ไทยสมายล์บัส จนทำให้มีกระแสเงินสดลดลงอย่างน่าตกใจ เมื่อปีที่แล้วถึงขั้นติดลบถึง 457 ล้านบาท เพราะมีการปล่อยเงินจาก EA ผ่านบริษัทหลักทรัพย์ BYD เพื่อให้กับไทยสมายล์บัส เช่าซื้อรถบัสไฟฟ้าของ NEX**

ขณะที่ธุรกิจ EV Battery ที่ดำเนินการโดย AMITA บริษัทในเครืออีกแห่ง ยังคงมีผลประกอบการขาดทุนอย่างต่อเนื่อง เพราะประเด็นสำคัญคือ Battery ของ AMITA ซึ่งเป็นเทคโนโลยีของไต้หวันนั้น คงไม่ต้องบอกว่าวันนี้ยังห่างไกลเทคโนโลยี Battery จากจีน

ทั้งหมดคือปัญหาใหญ่ที่ กลุ่ม EA ยังหาทางออกไม่ได้ ความพยายามในการปรับโครงสร้างหนี้ระยะสั้น โดยการยืดหนี้ออกไป โดยเพิ่มหลักประกันให้ อาจช่วยยืดลมหายใจไปได้ชั่วคราว แต่หากผลการดำเนินงานของกิจการในเครือทั้งหลายที่มีการขยายออกไปจนเกินตัว ยังไม่สามารถสร้างรายได้ให้กลับคืนมามากพอที่จะคืนหนี้ให้กับ EA 

**บทสรุปสุดท้ายจะเป็นอย่างไร คงพอเห็นคำตอบ...**

Credit:
- เด็กเทพ


========================================

ID: 18852
Title: Funding Societies ส่งสินเชื่อช่วย SME 
Slug: economic-business-term-loan-sme
Published At: 2024-08-16 08:47:27
Locale: th
Excerpt: Funding Societies ผู้นำสินเชื่อกลุ่มดิจิตอลนอนแบงก์ ส่งสัญญาณบวกเร่งปล่อยสินเชื่อ 4 กลุ่มอุตสาหกรรม พา SME เข้าถึงแหล่งเงินทุน 
Category: ธุรกิจ-เศรษฐกิจ, business, เศรษฐกิจ, economics
Tags: 

Highlights:
- สินเชื่อเพื่อการค้าแบบ B2B ไม่ต้องใช้หลักทรัพย์ค้ำประกัน 4 กลุ่มอุตสาหกรรม


- เทรนด์ขาขึ้น มีดีมานด์ดี ศักยภาพในการเติบโตสูง
 
- ตั้งเป้าสินเชื่อธุรกิจกลุ่มนี้เติบโตที่ 20 % ของพอร์ต

Content:

Funding Societies แพลตฟอร์มการเงินดิจิทัลแบบครบวงจรสำหรับธุรกิจ SME ที่ใหญ่ที่สุดในภูมิภาคเอเชียตะวันออกเฉียงใต้ **ประกาศยุทธศาสตร์ส่งสินเชื่อเพื่อการค้าแบบ B2B ที่ไม่ต้องใช้หลักทรัพย์ค้ำประกันรุก 4 กลุ่มอุตสาหกรรมสำคัญ**ได้แก่ ธุรกิจด้านบรรจุภัณฑ์ ธุรกิจผลิตภัณฑ์อุปโภคบริโภค (FMCG) ผู้รับเหมาโครงการภาครัฐฯ และ ธุรกิจด้านการจัดการสิ่งแวดล้อม หลังเล็งเทรนด์ขาขึ้น มีดีมานด์ดี ศักยภาพในการเติบโตสูง โดยตั้งเป้าสินเชื่อธุรกิจกลุ่มนี้จะมีอัตราเติบโตที่ 20 % ของพอร์ต คาดเป็นเม็ดเงินสินเชื่อปล่อยใหม่กว่า 400 ล้านบาท ในช่วง 1 ปีข้างหน้า

เอื้ออารีย์ อัจฉริยบุญ Country Head ประจำ Funding Societies ประเทศไทย กล่าวว่า แม้เศรษฐกิจไทยจะชะลอตัวบ้างในบางช่วง แต่ยังคงมีการขยายตัวอย่างต่อเนื่อง Funding Societies ภายใต้การให้บริการของ FS Capital Co., Ltd. ที่เชี่ยวชาญในการให้กู้ยืมโดยตรงแก่ผู้ประกอบธุรกิจขนาดกลางและขนาดเล็ก จึงยังคงมองวงจรความต้องการสินเชื่อของผู้ประกอบการ SME ว่าจะมีการปรับตัวสูงขึ้น โดยคาดการณ์การเติบโตของพอร์ตสินเชื่อโดยรวมจะอยู่ที่ 30% ซึ่งจะได้รับแรงสนับสนุนร่วมจากการปล่อยสินเชื่อใน 4 กลุ่มอุตสาหกรรมดังกล่าว ประกอบกับผลิตภัณฑ์ทางการเงินของ Funding Societies เองที่ตอบโจทย์ความต้องการของ SME ได้ 360 องศา

“SME มีบทบาทสำคัญในระบบเศรษฐกิจ คิดเป็นกว่า 95% ของธุรกิจทั้งประเทศ ซึ่งเป็นจำนวนมากกว่า 3.1 ล้านราย  คิดเป็น 35.6 % ของ GDP โดยรวม มีผลต่อการขับเคลื่อนเศรษฐกิจ นวัตกรรม การผลิต การดำเนินโครงการต่าง ๆ และการจัดการสิ่งแวดล้อม แต่มี SME จำนวนมากกว่าครึ่งที่ประสบปัญหาไม่สามารถเข้าถึงแหล่งเงินทุนได้จากสถาบันการเงินทั่วไปเนื่องด้วยเหตุผลหลากหลายประการ อาทิ การขาดการเดินบัญชีกับธนาคาร และการต้องใช้หลักทรัพย์ค้ำประกันซึ่งเป็นเรื่องยากสำหรับผู้ประกอบการขนาดเล็ก และสำหรับ SME ที่เป็นขนาดกลางขึ้นมาและดำเนินธุรกิจมาแล้วระยะเวลาหนึ่งก็อาจจะมีศักยภาพในการเสนอหลักฐานการเดินบัญชีที่เพียงพอ และเสนอหลักทรัพย์ในการค้ำประกันได้เป็นบางส่วนแต่ยังไม่ครอบคลุมจำนวนวงเงินสินเชื่อตามต้องการ และบ่อยครั้งต้องหันไปพึ่งพาสินเชื่อที่ผิดวัตถุประสงค์มาต่อยอดการดำเนินธุรกิจ เช่น สินเชื่อจากบัตรเครดิต หรือ สินเชื่อนอกระบบ ซึ่ง SME รายย่อยมีการพึ่งพาแหล่งเงินทุนดังกล่าวมากกว่า 50% ทำให้ผู้ประกอบการต้องแบกรับต้นทุนทางการเงินที่สูง ส่งผลให้ธุรกิจเติบโตเป็นไปอย่างยากลำบาก Funding Societies เล็งเห็นความสำคัญของ SME ในการขับเคลื่อนเศรษฐกิจของประเทศ และมุ่งมั่นที่จะสร้างโอกาสในการแข่งขันที่เท่าเทียมแก่ผู้ประกอบการ เราจึงเดินหน้าสนับสนุน SME ที่ขาดโอกาสในการเข้าถึงแหล่งเงินทุนจากสถาบันการเงินต่าง ๆ ให้ได้เข้าถึงแหล่งเงินทุนต่อไป  เพื่อให้สามารถคว้าโอกาสในการเติบโตได้อย่างยั่งยืน” 

“เรายังเล็งเห็นความต้องการที่มีความหลากหลายของ SME สินเชื่อเพียงประเภทเดียวจึงไม่สามารถตอบสนองความต้องการของผู้ประกอบการได้อย่างครบถ้วน Funding Societies จึงมุ่งมั่นในการพัฒนาผลิตภัณฑ์ทางการเงินในรูปสินเชื่อเพื่อการค้าต่าง ๆ เพื่อให้สามารถตอบสนองความต้องการของผู้ประกอบการ SME ได้อย่างครบถ้วน ซึ่งสินเชื่อจาก Funding Societies มาใน 5 รูปแบบ ได้แก่ สินเชื่อหมุนเวียนจากลูกหนี้การค้า (Invoice Financing) ซึ่ง SME สามารถนำบิลหรือใบแจ้งหนี้มาเปลี่ยนเป็นเงินหมุนเวียนทำงานใหม่ได้โดยไม่ต้องรอเครดิตเทอมจากคู่ค้า สินเชื่อใบสั่งซื้อ (PO Financing) เพื่อจ่ายค่าสินค้าและบริการล่วงหน้าไปยังซัพพลายเออร์ สินเชื่อธุรกิจโครงการ (Project Financing) สำหรับผู้รับเหมาจัดซื้อจัดจ้างกับภาครัฐฯและเอกชนในการทำโครงการให้แล้วเสร็จ สินเชื่อระยะสั้น (Business Term Loan) หรือสินเชื่ออเนกประสงค์ และสินเชื่อกลุ่ม Express สำหรับ SME ขนาดเล็กลงมาซึ่ง SME สามารถยื่นขอสินเชื่อ ผ่านช่องทางออนไลน์ได้ด้วยตนเอง ไม่ต้องเข้ามาที่สาขา ไม่ต้องใช้หลักทรัพย์ค้ำประกัน ซึ่ง Funding Societies สามารถให้การสนับสนุนสินเชื่อเพื่อ SME ได้ถึง 15 ล้านบาทต่อราย”  

ที่ผ่านมา Funding Societies ได้สนับสนุน SME ให้เข้าถึงสินเชื่อเพื่อการค้าระยะสั้นในรูปแบบต่าง ๆ ใน 5 ตลาดหลัก ได้แก่ ไทย สิงคโปร์ มาเลเซีย อินโดนีเซีย และเวียดนาม โดย ณ ปัจจุบันได้ให้สินเชื่อไปแล้วกว่า 1.38 แสนล้านบาท รวมเป็นธุรกรรมมากกว่า 5 ล้านครั้งให้กับธุรกิจขนาดเล็กและขนาดกลาง (SME) ทั่วทั้งภูมิภาค

Credit:
- กองบรรณาธิการ SPACEBAR


========================================

